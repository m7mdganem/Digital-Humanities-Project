הכנסת העשרים

מושב ראשון

פרוטוקול מס' 47

מישיבת ועדת הכנסת

יום שלישי, ז' בחשון התשע"ו (20 באוקטובר 2015), שעה 12:00

סדר היום:

1. הצעת חוק חסינות חברי הכנסת, זכויותיהם וחובותיהם (תיקון - חיוב חבר
הכנסת בנזק כספי שנגרם בכוונה ), התשע"ו-2015. הכנה לקריאה ראשונה

2. הצעת חוק חסינות חברי הכנסת, זכויותיהם וחובותיהם (תיקון - הרחבת
סמכויות ועדת האתיקה), התשע"ו-2015. הכנה לקריאה ראשונה

3. מתן העדפה לתוצרת מיהודה ושומרון לרכישות מתקציב הכנסת.

4. הצעת חוק יסוד: הכנסת (תיקון - רציפות הכהונה של יושב ראש הכנסת), והצעת
חוק הכנסת (תיקון - רציפות הכהונה של יושב ראש הכנסת), התשע"ה-2015. הכנה
לקריאה ראשונה – דיון ביוזמת ועדת הכנסת

נכחו:

חברי הוועדה:

דוד ביטן – היו"ר

ישראל אייכלר

אורן אסף חזן

אחמד טיבי

ינון מגל

אברהם נגוסה

איילת נחמיאס ורבין

יואב קיש

אלעזר שטרן

חברי הכנסת:

עבדאללה אבו מערוף

דוד אמסלם

אייל בן ראובן

איתן ברושי

שרון השכל

יצחק וקנין

דב חנין

יוסי יונה

חיים ילין

מאיר כהן

שולי מועלם-רפאלי

קסניה סבטלובה

בצלאל סמוטריץ

רחל עזריה

עודד פורר

מיכל רוזין

מיקי רוזנטל

מוזמנים:

מזכירת הכנסת ירדנה מלר-הורוביץ

חשב הכנסת חיים אבידן

קצין הכנסת יוסי גריף

  ------------------------------------------------------------------------
  מיכל עקביה          –    יועמ"ש מנהל הכנסת
  ------------------- ---- -----------------------------------------------
  מירה אבוראס         –    משרד מבקר המדינה

  דניאל מילוא         –    מנכ"ל המרכז לאתיקה

  דוד דהאן            –    יו"ר ודובר הארגונים החברתיים בכנסת

  מזל פיטוסי          –    ממונה על חקיקה, לשכת עורכי הדין
  ------------------------------------------------------------------------

ייעוץ משפטי:

ארבל אסטרחן

מנהלת הוועדה:

אתי בן יוסף

רישום פרלמנטרי:

רמי בן שמעון

1. הצעת חוק חסינות חברי הכנסת, זכויותיהם וחובותיהם (תיקון - חיוב חבר
הכנסת בנזק כספי שנגרם בכוונה ), התשע"ו-2015. הכנה לקריאה ראשונה

היו"ר דוד ביטן:

רבותי, אני רוצה לפתוח את הישיבה של ועדת הכנסת. ראשית, אני רוצה להוריד את
סעיף 4 מסדר-היום, הצעת חוק יסוד: הכנסת (תיקון - רציפות הכהונה של
יושב-ראש הכנסת). רצינו שבמצב שיושב-ראש כנסת מכהן שנבחר מחדש לכנסת, שהוא
ימשיך לכהן עד לבחירת יושב-ראש חדש ולא צריך לתת לוותיק חברי הכנסת כהונה
של שבועיים או של חודש.

אבל מכיוון שחברת הכנסת מיכאלי נוסעת היום לחו"ל, היא ביקשה כחברת ועדה
להיות נוכחת - - -

יוסי יונה (המחנה הציוני):

נראה לנו שזה נגד פרץ.

היו"ר דוד ביטן:

יכול להיות. הרי אתה יודע שכשיושב-ראש חדש מגיע לחודש הוא יכול להחליף את
כל הצוות לחודש. אז מה הרעיון? זה גם פוגם ברציפות השלטון, זה לא יעיל, זה
לא הגיוני וגם פוגם ברציפות השלטונית.

הסכמתי לדחות כי זה לא נושא דחוף, זה יחול רק מהכנסת הבאה ואנחנו לא
מודאגים בעניין הזה.

איילת נחמיאס ורבין (המחנה הציוני):

אנחנו מודים לך.

היו"ר דוד ביטן:

יש לנו מספר הצעות היום לדיון בתיקוני תקנון בחוק חסינות חברי הכנסת.
מכיוון שאנחנו צריכים לדון בתקציב הכנסת בשבוע הבא, יש גם נושא של מתן
העדפה לתוצרת יהודה ושומרון לרכישות מתקציב הכנסת.

אני יודע שאנשים לא יכולים להתאפק, אני מבקש שבכל סעיף שהם רוצים להתייחס
שיתייחסו לסעיף הספציפי, ולא ידברו, כשאני דן על תקנון, על העדפת מוצרים.
כשנגיע לסעיף, נדבר גם על זה. זה בעיקר לחברי מרצ שהם מאוד-מאד - - -

איילת נחמיאס ורבין (המחנה הציוני):

מה זה קשור למרצ? אני לא זוכרת שעשו העדפה לעוטף עזה כשהיה - - -

היו"ר דוד ביטן:

אל תעשי את הטעות של אלעזר שטרן שאמר את זה ברדיו. הוא היה צריך לקרוא את
התקנות לפני שרץ לרדיו. יש העדפה של מוצרים מעוטף עזה ומשדרות - -

מיכל רוזין (מרצ):

חוקק בוועדת חוקה - - -

היו"ר דוד ביטן:

- - בחוק עצמו, בתקנות עצמן, בכל הארץ ולא רק בתקציב הכנסת, אז לאט-לאט,
כן? לפני שנעבור, אני מבין שיש לך הצעה לסדר, אחמד טיבי? בבקשה.

אחמד טיבי (הרשימה המשותפת):

כן.

דב חנין (הרשימה המשותפת):

תודה לך, אדוני היושב-ראש.

היו"ר דוד ביטן:

רגע, נתתי לאחמד טיבי.

אחמד טיבי (הרשימה המשותפת):

אחמד זה אני.

היו"ר דוד ביטן:

קודם כל, הוא יותר בכיר ממך במפלגה. באיזה מקום היית? ארבע?

אחמד טיבי (הרשימה המשותפת):

המיקום שלי לא קובע, הסטטוס קובע.

אדוני היושב-ראש, האמת היא שהאווירה קשה. אני מודע לעובדה שהאווירה קשה
וירושלים היא מקום לא קל. אבל שוועדת הכנסת תיפגע ב"תסמונת ירושלים" ותתחיל
להציע הצעות כאלה זה בעייתי. מה זאת אומרת בעייתי? גם הנושא הזה של מתן
העדפה לתוצרת של התנחלויות, שהוא בניגוד לחוק, בניגוד להיגיון הסביר – לא
להיגיון הממשלה והקואליציה – וגם הצעה של קנס כספי על הפרה של כללי אתיקה
באופן כללי, כללי אתיקה, לא הנושא השני של גרימת נזק לרכוש.

אני חושב שלא ראוי שוועדת הכנסת תדון בשני הנשואים האלה, לא לכבודה של ועדת
הכנסת, ולך – אתה יודע שאני מכבד אותך, חבר הכנסת ביטן, יושב-ראש הוועדה,
למרות חילוקי הדעות – אני חושב שלא טוב שבתקופה שלך יירשם על שמך שהבאת
דברים כאלה לדיון, למרות שזה עוזר במרכז הליכוד.

יש דברים שלא עושים, גם קולגיאלית. הקנס הכספי על הפרה של כללי אתיקה יחול
על קבוצה מסוימת, על התבטאויות, על דברים, וידוע מי רוב הקליינטים של ועדת
האתיקה בכנסת הזאת. ולכן אני חושב שמישהו רוצה לנצל את האווירה המתלהמת כדי
להתלהם יותר כאן בכנסת בוועדת האתיקה ובוועדת הכנסת. לכן אני מבקש לא לדון
בשני הסעיפים האלה.

היו"ר דוד ביטן:

מה רצית להגיד? הצעה לסדר, כן?

דב חנין (הרשימה המשותפת):

תודה לך. כן, הצעה לסדר, אדוני היושב-ראש.

היו"ר דוד ביטן:

זו לא הצעה לסדר, מה שהצעת. אתה מבקש ממני לא לדון.

מיכל רוזין (מרצ):

לא לדון זה הצעה לסדר.

היו"ר דוד ביטן:

אבל צריך לנמק למה לא לדון.

אחמד טיבי (הרשימה המשותפת):

אני אנמק - - -

היו"ר דוד ביטן:

אתה לא צריך, זה בסדר, הבנתי - - -

רחל עזריה (כולנו):

אני מבקשת להפסיק את ההתנכלויות לעיר ירושלים - - -

היו"ר דוד ביטן:

אם אחמד טיבי ירצה ממני עוד דקה או שתיים הוא יקבל. מה זה שייך לעניין?

מיכל רוזין (מרצ):

"סינדרום ירושלים" - - -

היו"ר דוד ביטן:

בבקשה, דב חנין.

איילת נחמיאס ורבין (המחנה הציוני):

- - - זה גם נופל לגדר הסתה - - -

מיכל רוזין (מרצ):

רגע, יש לה הצעה לסדר גם. יש לה הצעה לסדר - - -

היו"ר דוד ביטן:

מעמדה של ירושלים איתן ויציב, דרך אגב. בבקשה, דב חנין.

דב חנין (הרשימה המשותפת):

תודה לך, אדוני היושב-ראש. אני מבקש להפסיק את האווירה הקצת מבודחת שיש כאן
כי הנושאים שעומדים על סדר היום בישיבה הזו מאוד-מאוד רציניים, כבדים,
מדאיגים ומסוכנים. אנחנו צריכים להתייחס לעצמנו ברצינות, אנחנו ועדת הכנסת.
ועדת הכנסת היא מיני-פרלמנט של מדינת ישראל. הכנסת היא הרשות המחוקקת –
בואו נתייחס לעצמנו ברצינות ונפסיק לעשות מהלכים שפועים בכבודה של הכנסת
ופוגעים ביכולת של הכנסת לעבוד בצורה ראויה.

יש בסדר היום שלושה סעיפים. סעיף אחד הוא סעיף מאוד כבד ורציני, חיוב חבר
כנסת בנזק כספי שנגרם בכוונה. זה סעיף מאוד רציני, צריך לדון בו לעומק ויש
שיקולים לכאן ולכאן, אני לא רוצה להיכנס לגוף העניין.

ישנם שני דברים שהם חמורים ובלתי חוקיים. לא רק חמורים אלא בלתי חוקיים.

היו"ר דוד ביטן:

רגע, תתייחס להצעה לסדר.

דב חנין (הרשימה המשותפת):

אני אסביר. זו הצעה לסדר - - -

היו"ר דוד ביטן:

אל תנצל את ההצעה לסדר כדי לדבר לפני החברים.

דב חנין (הרשימה המשותפת):

לא, אני לא מנצל. אני מנצל את ההצעה לסדר כדי לדרוש הורדה של סעיפים בלתי
חוקיים מסדר-היום של הוועדה הזו, ואני אסביר למה הם בלתי חוקיים.

היו"ר דוד ביטן:

יש לך עוד דקה.

דב חנין (הרשימה המשותפת):

במדינת ישראל ישנה חקיקה. יש חקיקה של חובת מכרזים, יש חקיקה של חובות
שוויון. אגב, הדברים האלה גם מופיעים במכתבו של יושב-ראש הכנסת אלינו, כמה
חברי כנסת שפנינו אליו בדאגה נוכח הדיון הזה שאתה יזמת בעניין מתן העדפה
לתוצרת מהתנחלויות. עונה יושב-ראש הכנסת בצורה מדויקת שהכנסת כפופה לחוק
חובת מכרזים.

גם אם אתה, אדוני היושב-ראש, רוצה להעדיף את הלבנים על פני השחורים ואת
הצפוניים על פני הדרומיים ואת תושבי ההתנחלויות על פני תושבי עוטף עזה ואת
מי שיקר ללבך על פני הפריפריות, הדבר הזה הוא בלתי חוקי ולוועדת הכנסת, עם
כל הכבוד, אין סמכות לקבל החלטות בלתי חוקיות.

היו"ר דוד ביטן:

דב, הבנו את המסר.

דב חנין (הרשימה המשותפת):

אני מסיים. כדי שלא נהפוך את הדיון הזה להתלהמות ולוויכוח פוליטי חסר כל
בסיס וחסר כל שחר, אני מציע להוריד את הסעיף הזה מסדר-היום ולבצע דיון
בהתאם לחוק, בהתאם לחוקים שגם אנחנו כחברי כנסת כפופים להם.

זה נכון לגבי הסעיף הזה וזה נכון גם לגבי הסעיף שמטיל עונש על עוזרים
פרלמנטריים על מה שחברי כנסת עושים. חבר כנסת עושה עבירה אתית? תשלול ממנו
את השכר, תשלול ממנו זכויות - - -

היו"ר דוד ביטן:

נשקול את זה.

דב חנין (הרשימה המשותפת):

- - - להעניש, להעניש - - -

היו"ר דוד ביטן:

דב, אני קורא אותך לסדר פעם ראשונה.

דב חנין (הרשימה המשותפת):

אתה יכול לקרוא אותי לסדר עשר פעמים - - - אני מסביר - - -

היו"ר דוד ביטן:

אני קורא אותך לסדר פעם שנייה.

דב חנין (הרשימה המשותפת):

אני ברשות דיבור - - - אני רוצה לסיים - - -

היו"ר דוד ביטן:

אני קורא אותך לסדר פעם שלישית. צא החוצה.

דב חנין (הרשימה המשותפת):

- - - שלושה משפטים.

היו"ר דוד ביטן:

אני מבקש להוציא אותו.

דב חנין (הרשימה המשותפת):

שלושה משפטים, שלושה משפטים - - -

היו"ר דוד ביטן:

אמרתי להוציא אותו.

דב חנין (הרשימה המשותפת):

זה בלתי חוקי להעניש עוזרים פרלמנטריים - - - זה בלתי חוקי.

היו"ר דוד ביטן:

אתה לא תשתלט על הדיון. אני דורש ממך לצאת. אני מבקש ממך לצאת.

(חבר הכנסת דב חנין יוצא ממליאת הוועדה.)

מיכל רוזין (מרצ):

אני יכולה?

היו"ר דוד ביטן:

לא. הם ביקשו הצעה לסדר.

מיכל רוזין (מרצ):

אני יכולה הצעה לסדר עניינית?

היו"ר דוד ביטן:

לא. לא ביקשת בהתחלה.

מיכל רוזין (מרצ):

עניינית.

היו"ר דוד ביטן:

לא.

מיכל רוזין (מרצ):

כי אני - -

היו"ר דוד ביטן:

אני לא מוכן לקבל את העניין הזה.

מיכל רוזין (מרצ):

- - פניתי אתמול ליועץ המשפטי של הכנסת והובטח לי שהיום בישיבה - - -

היו"ר דוד ביטן:

אני, עם כל הכבוד - - -

מיכל רוזין (מרצ):

- - - חוות דעת משפטית, אני רוצה לבקש - - -

היו"ר דוד ביטן:

את לא יכולה לבקש כלום. כשיתחיל הסעיף השלישי תבקשי.

מיכל רוזין (מרצ):

אז אני מבקשת הצעה לסדר בתחילת הסעיף השלישי.

היו"ר דוד ביטן:

אנחנו לא בדיון בסעיף הזה כרגע. כשאנחנו נגיע - - -

מיכל רוזין (מרצ):

אז אני מבקשת הצעה לסדר בתחילת הסעיף השלישי.

היו"ר דוד ביטן:

קודם כל, ההצעה נדחית. הדיונים יתקיימו לגופו של עניין. לגבי מה שאמר חבר
הכנסת דב חנין, אין לנו שום כוונה ללכת נגד כללי המכרזים. אנחנו נעשה את זה
בדיון.

יש לנו מספר הצעות, נתחיל בראשונה שהיא יותר פשוטה ומתייחסת הצעת חוק
חסינות חברי הכנסת, זכויותיהם וחובותיהם (תיקון - חיוב חבר הכנסת בנזק כספי
שנגרם בכוונה). אפילו לא בכוונה כל-כך, אבל הנזק נגרם.

לא אחת, לצערי הרב, חברי כנסת עושים דבר שיביא אותם לקצת פרסום בתקשורת
וגורמים נזק. זה קרה, אני לא אומר - - -

מיקי רוזנטל (המחנה הציוני):

הצעת החוק הזאת - - -

היו"ר דוד ביטן:

רגע. זה קרה, למשל, עם חבר הכנסת אחמד טיבי שבזמנו הוא שפך מים. הוא רצה
להביע משהו ושפך מים על המחשבים או על התקשורת - -

ישראל אייכלר (יהדות התורה):

כמה עלו המים?

היו"ר דוד ביטן:

- - ונגרם נזק של כ-22,000 שקל. אי אפשר היה לחייב אותו. אנחנו רוצים שאם
זה ייגרם, לאפשר לוועדת, במסגרת השיקולים שלה, גם לחייב חיוב כספי לתיקון
הנזקים. זה נמצא כמעט בכל הרשויות הציבוריות היום - - -

אחמד טיבי (הרשימה המשותפת):

סיעת הליכוד גורמת נזק של מיליארדים למדינת ישראל.

היו"ר דוד ביטן:

אני אתן לך לדבר.

אחמד טיבי (הרשימה המשותפת):

מיליארדים. איך תחזירו את החוב הזה?

היו"ר דוד ביטן:

אני מבקש מהיועצת המשפטית להסביר ואחר כך אתן זכות דיבור למי שרוצה.

איילת נחמיאס ורבין (המחנה הציוני):

רק שתגיד היועצת המשפטית של מי הייתה היוזמה של החקיקה.

היו"ר דוד ביטן:

הייתה יוזמה ופניה של יושב-ראש הכנסת בעניין הזה אלי.

ארבל אסטרחן:

אני רק הכנתי - - - זו לא הצעה שלנו - - -

היו"ר דוד ביטן:

אני קיבלתי את היוזמה הזו ואני חושב שהיא צודקת.

ארבל אסטרחן:

חוק החסינות היום מונה שורה של סנקציות שיכולה ועדת האתיקה להטיל על חבר
כנסת אם היא מצאה שהוא הפר את כללי האתיקה, החל מהערה ואזהרה ונזיפה
ושלילית זכות דיבור במליאה ועד הרחקה מישיבות המליאה ומהוועדות. כל זה
כמובן בשיקול דעת של הוועדה – אף פעם אין עונש חובה.

יש גם סנקציה של שלילת שכר מחבר כנסת, אבל היום אפשר להטיל אותה רק בשני
מקרים: כאשר חבר הכנסת נעדר מעבר למכסה שקבועה בחוק. קרה כבר כמה פעמים
שלחבר כנסת היו ימי היעדרות מעבר למכסה וועדת האתיקה החליטה לשלול ממנו את
השכר עבור אותם ימים. זה מקרה אחד. המקרה השני שבו ניתן לשלול שכר הוא כאשר
חבר כנסת מפר את ההוראות בנושא עיסוק נוסף.

כעת מוצע לקבוע שאם ועדת האתיקה הטילה על חבר כנסת איזושהי סנקציה שקיימת
היום – כמוש אמרתי, הערה, אזהרה, הרחקה וכולי – והיא קבעה שכאשר הוא הפר את
כללי האתיקה הוא הסב במשכן הכנסת נזק כספי לכנסת בכוונה, היא תוכל לקבוע,
בשיקול דעת, זה לא חובה, ששווי הנזק, כולו או חלקו, ינוכה משכרו של חבר
הכנסת בדרך שתקבע ועדת האתיקה.

היו"ר דוד ביטן:

מישהו רוצה להתייחס?

מיקי רוזנטל (המחנה הציוני):

קודם כל, שאלה טכנית: האם זה חל במשכן?

ארבל אסטרחן:

כן.

מיקי רוזנטל (המחנה הציוני):

זאת אומרת, אם חלילה אתה הנכנס בטעות במחסום בכניסה - - -

היו"ר דוד ביטן:

זה רק במשכן.

ארבל אסטרחן:

זו לא עבירה אתית.

מיקי רוזנטל (המחנה הציוני):

אני שואל לגבי - - -

היו"ר דוד ביטן:

רק במשכן ורק אם זו עבירה אתית. צריך לקבוע שהייתה פה עבירה אתית על מנת
לתת את הקנס הזה. לא יכולים לתת אם אין עבירה. אני רוצה קודם כל את
יושב-ראש ועדת האתיקה בעניין הזה ואחר כך אני אתן.

יואב קיש (הליכוד):

יש לי שאלת הבהרה. אני שואל את זה לטובתו של חבר הכנסת אחמד טיבי: אפשר
יהיה להטיל את זה גם רטרואקטיבית?

ארבל אסטרחן:

לא.

היו"ר דוד ביטן:

טענת ההגנה של טיבי בעניין הזה היא שהמים היו מים קדושים, אז אי אפשר לחייב
אותו בנזק שהמים האלה גרמו, אבל לא משנה.

מיקי רוזנטל (המחנה הציוני):

השאלות הן שאלות הבהרה: האם יש הגבלה - -

היו"ר דוד ביטן:

הבהרה ליועץ המשפטי?

מיקי רוזנטל (המחנה הציוני):

- - של סכום בהצעה? יכול להיות שתציע הצעת חוק בתוך המשכן והיא תגרום נזק –
אני, לא אתה - - -

היו"ר דוד ביטן:

זו לא בעיה אתית. הצעת חוק, מה היא גורמת?

מיקי רוזנטל (המחנה הציוני):

אם פעלתי, אני, בשליחותם של בעלי הון.

היו"ר דוד ביטן:

זו לא הכוונה - - -

מיקי רוזנטל (המחנה הציוני):

גרמתי נזק נוראי.

היו"ר דוד ביטן:

נזק בפועל, לא נזק ערטילאי. אין שום בעיה, אנחנו נגדיר נזק בעניין הזה,
בסדר?

איילת נחמיאס ורבין (המחנה הציוני):

מה זה בכוונה?

מיכל רוזין (מרצ):

- - - ועדת חקירה - - -

היו"ר דוד ביטן:

הסבירה היועצת המשפטית שהכוונה לנזק מוחשי. אל תובילו את זה לכיוונים לא
נכונים.

מיכל רוזין (מרצ):

למשל, חבר הכנסת פרוש אזק את עצמו למיקרופון ולדוכן, נכון? כאשר ניסו
להוציא אותו הוא נעקר והיה נזק גדול מאוד, אבל הוא לא התכוון ליצור נזק בכך
שהוא אזק את עצמו; או חבר כנסת טיבי לא התכוון ליצור נזק בכך שהוא שפך מים,
הוא לא חשב שזה יגיע למחשבים. שאלת הכוונה – אנחנו לא עושים פה משפט פלילי.

אחמד טיבי (הרשימה המשותפת):

לא התכוונתי, כולה מים.

היו"ר דוד ביטן:

אני אענה לך, זה לא עניין של כוונה.

מיכל רוזין (מרצ):

מהי הכוונה?

היו"ר דוד ביטן:

זה לא עניין של כוונה. אתם מטילים ספק בכוונותיה ובתום הלב של ועדת האתיקה
ושל היועצים המשפטיים?

אחמד טיבי (הרשימה המשותפת):

- - - אתה מטיל ספק - - -

קריאות:

- - -

איילת נחמיאס ורבין (המחנה הציוני):

- - - מחשבה פלילית - - -

היו"ר דוד ביטן:

אני עונה לחברת הכנסת רוזין. ועדת האתיקה מגובה ביועצים משפטיים. היא צריכה
לקבל החלטה, יש לה שיקול דעת. היא מקבלת החלטה, ראיתי את זה, הדבר נעשה כמו
שנכנס מישהו עם האוטו בשער: אם הוא עושה את זה בכוונה זה סיפור אחר, אם הוא
נכנס - - -

מיכל רוזין (מרצ):

מי ייקבע את זה? זו שאלה משפטית.

היו"ר דוד ביטן:

ועדת האתיקה. אני רוצה להגיד לכם שעל החלטות של ועדת האתיקה אפשר לעתור
לבג"ץ.

מיכל רוזין (מרצ):

אם הוא התכוון לעשות את המעשה – כן. אבל הוא התכוון - - -

היו"ר דוד ביטן:

אני מקבל שני עניינים פה: א', צריך להגדיר מהו נזק – אנחנו מדברים על נזק
מוחשי; ב', אולי להגדיר את זה - - -

קסניה סבטלובה (המחנה הציוני):

נזק נפשי גם מוגדר, כי גם הערה שוביניסטית גם מוגדרת - - -

היו"ר דוד ביטן:

רגע. אולי גם להגביל את הסמכות של הוועדה בעניין הזה באיזושהי מגבלה - - -

שטרן אלעזר (יש עתיד):

אדוני היושב-ראש, רציתי לשאול אם אנחנו פוגעים פה בחבר כנסת ביחס לאזרח
הרגיל. אם מישהו גורם נזק – אני לא יודע אם חוק החסינות חרשה לחבר ככנסת
לגרום נזק, לא משנה - - -

היו"ר דוד ביטן:

זה תיקון של חוק החסינות.

שטרן אלעזר (יש עתיד):

אני מבין, אבל זה תיקון של חוק החסינות לתוך האתיקה. אם איזשהו חבר כנסת
גורם נזק למישהו, מה הבעיה לתבוע אותו במשפט? אם הוא גורם נזק - - -

היו"ר דוד ביטן:

מדובר פה על נזק שנגרם לכנסת

שטרן אלעזר (יש עתיד):

אני מבין - - - מנכ"ל הכנסת - - - יתבע אותו. אני אגיד לך - - - בזמן הקצר
שאני פה עוד פעם יש לי קצת תחושה שאנחנו הולכים על טרנד שעל כל דבר אנחנו
ממציאים חוק או תקנה. מישהו עושה משהו, ישר אנחנו מנצלים רוב שיש לנו באיזו
ועדה.

לאף אזרח אין סוג של ועדת אתיקה, יש לו בית משפט. אפשר - - - לחבר הכנסת
טיבי אם הוא גרם נזק. ועדת האתיקה, עם כל הכבוד לה, היא בנויה לשפוט כוונה?
אז אנחנו נתחיל לקבוע מינימום ומקסימום? באמת? בשביל מה מביאים אותנו
לדברים האלה?

היו"ר דוד ביטן:

יש הגיון בדברים האלה. הכנסת היא לא גילדה שצריכה לדאוג לעצמה. אם אדם, חבר
כנסת - - -

אחמד טיבי (הרשימה המשותפת):

לא. הוא אומר לך בית משפט.

היו"ר דוד ביטן:

בית משפט, הכול טוב ויפה, אבל הכנסת לא תובעת ח"כים. פה מדובר על נזק שנגרם
לכנסת - - -

שטרן אלעזר (יש עתיד):

- - -

היו"ר דוד ביטן:

שטרן, לאט-לאט. אנחנו מתייחסים לעובדה - - -

שטרן אלעזר (יש עתיד):

- - - פשוט לא יעלה על הדעת.

היו"ר דוד ביטן:

יכול להיות שבדברים מסוימים יש לנו יותר ובדברים מסוימים פחות. לא קרה
כלום. אנחנו לא פוגעים בזכויות היתר אבל גם לא צריך לפגוע בכנסת. כשאדם
יוצר נזק בכוונה או נזק באמת לא סביר, למה שהוא לא ישלם על זה, עם כל
הכבוד? הבנתי את העניין שצריך להגדיר מהו נזק. זה מקובל. וצריך להגביל את
זה בסכום.

ישראל אייכלר (יהדות התורה):

אדוני היושב-ראש, מותר לי לדבר?

יוסי יונה (המחנה הציוני):

אדוני היושב-ראש, אני רוצה לשאול שאלה.

היו"ר דוד ביטן:

בבקשה.

מיקי רוזנטל (המחנה הציוני):

עד עכשיו אף אחד לא דיבר, רק שאלו שאלות.

יוסי יונה (המחנה הציוני):

יש לי שתי שאלות אפרופו חוק טיבי הזה - - -

היו"ר דוד ביטן:

זה לא חוק טיבי. זה לא על שמו. רבותי, במקרה נתתי דוגמה של טיבי. חוק לא
צריך לעשות על טיבי, כל אחד גם יכול לעשות - - -

אחמד טיבי (הרשימה המשותפת):

חוק טיבי 6.

יואב קיש (הליכוד):

יוסי, אני מציע לשלב בין חוק טיבי לחוק המישוש. תחשוב מה יצא לך.

יוסי יונה (המחנה הציוני):

יש לי שתי שאלות. לטעמי, זה חוק קנטרני. ועדת הכנסת יושבת - - -

היו"ר דוד ביטן:

קנטרני? אם לכנסת יש נזק של עשרות אלפים בגלל פעולה של הכנסת זה קנטרני?

יוסי יונה (המחנה הציוני):

אנחנו מדברים פה על מיליארדים ומעבירים אותם כלאחר יד והנה עכשיו - - -

היו"ר דוד ביטן:

מה זה שייך?

יוסי יונה (המחנה הציוני):

- - על חוק שהולך - - -

יצחק וקנין (ש"ס):

רבותי, אולי תיתן לי לדבר - - -

יוסי יונה (המחנה הציוני):

אני מסיים - - -

יצחק וקנין (ש"ס):

אתם, כל אחד פה זורק פה מילים. אני אדבר 5 דקות ואסגור לכם את המעגל.

שטרן אלעזר (יש עתיד):

יקירי, חבר הכנסת וקנין, אני בעדו. אנחנו בעדך.

יוסי יונה (המחנה הציוני):

רגע, סליחה - - -

יצחק וקנין (ש"ס):

אני לא בעד כלום.

שטרן אלעזר (יש עתיד):

אבל אנחנו בעדך. אני רוצה לשאול אותך שאלות, איך - - -

היו"ר דוד ביטן:

- - - בעדך, בתנאי שלא תהיה לך סמכות לעשות כלום - - -

יצחק וקנין (ש"ס):

- - - אני לא כועס, אבל קיבלתי את רשות הדיבור.

היו"ר דוד ביטן:

נתתי לך, אבל כל אחד שואל שאלה.

יוסי יונה (המחנה הציוני):

היושב-ראש אפשר לי - - -

היו"ר דוד ביטן:

בסדר, וקנין, בוא ניתן לו לשאול ואתה אחר כך.

יוסי יונה (המחנה הציוני):

היושב-ראש אפשר לי לדבר, לא התפרצתי. סליחה.

יצחק וקנין (ש"ס):

אני קיבלתי את רשות הדיבור כבר לפני 10 דקות.

יוסי יונה (המחנה הציוני):

בכל אופן, יש לי שתי שאלות. האחת, האם היושב-ראש יכול לומר לנו מי זה שהביא
את הרעיון - - -

היו"ר דוד ביטן:

אמרתי, אתה לא הקשבת. זאת בקשה של יושב-ראש הכנסת.

יוסי יונה (המחנה הציוני):

ענית לי. שנית, האם אתה יכול לומר לנו אם קיימת מקבילה מסוג זה בפרלמנטים
שונים בעולם או שזו המצאה ישראלית ייחודית.

היו"ר דוד ביטן:

בפרלמנט של מיקרונזיה.

אחמד טיבי (הרשימה המשותפת):

והאם זה קשור לסיוע של התנחלויות?

היו"ר דוד ביטן:

אנחנו חושבים שצריכים. מה, אם אין את זה באף פרלמנט אז אנחנו לא יכולים
לעשות את זה?

איילת נחמיאס ורבין (המחנה הציוני):

יש לי הצעה לסדר.

היו"ר דוד ביטן:

אין יותר הצעות לסדר. אני מבקש מיושב-ראש ועדת האתיקה לדבר.

יצחק וקנין (ש"ס):

רבותי, אני אתייחס כללית לדברים ואחרי כן לגופו של עניין. אתם הצגתם חלק
מחברי הכנסת – אני לא יודע מי הספיק להיות חבר בוועדת האתיקה ולראות את
הדילמות שאנחנו כחברי ועדה רואים. היועצת המשפטית הקריאה מה הרף של העונשים
שוועדת האתיקה יכול להעניש חבר כנסת. בסך הכול, אלה החברים שלנו, קולגות
שיושבים לידנו וזה המצב אולי הכי פחות נעים, לשבת בתוך הוועדה הזאת ולדון
במעשה כזה או אחר, של שפיכת מים ודברים אחרים שקרו או התבטאויות שהן קשות
מאוד.

אני לוקח את הנושא שעליו אנחנו יכולים לתת סנקציה כספית, נושא ההיעדרויות.
אתם יודעים על מה מדובר? חבר כנסת יכול להיעדר משליש מישיבות הכנסת ולא
לקבל שום סנקציה. בפעם הראשונה, גם אם הוא נעדר יותר משליש מהישיבות, אנחנו
כוועדה אומרים לא פעם: אדוני אתה על הרף, אנחנו בודקים אותך, אתה על הרף,
תשתדל להיות בישיבות הבאות.

זאת אומרת, אין רצון של הוועדה לחפש את חבר הכנסת כדי לתקוע אותו. לא פעם
ולא פעמיים אנחנו אומרים: אתה על הר, עוד ישיבה אחת ואת עובר את הגבול, אז
תהיה בישיבות הבאות. אם אין ברירה והוא כבר עבר את הרף, בפעם הראשונה אנחנו
לא מענישים אותו – אין עונשים אלא מזהירים.

אז אם הוא בא אלינו אחרי שהוא כבר נעדר שליש מהישיבות ואנחנו צריכים לדון
שוב על שליש הישיבות שהוא נעדר מהן, רק בפעם השנייה מענישים אותו ורק על פי
מספר הימים, אותם ימים אנחנו מנכים מהשכר.

אני יכול להגיד שבקדנציה – לא הקודמת, אז לא הייתי יושב-ראש הוועדה – בכנסת
ה-17 הייתי יושב-ראש, יצא לנו להעניש ספר חברי כנסת, אולי שלושה, אבל ברוב
המקרים אנחנו משתדלים להתריע. בדרך כלל, חבר כנסת שהתרענו בפניו, לא חוזר
על זה.

לגבי השרים המצב יותר טוב: שר שהוא גם חבר כנסת יכול להיעדר 50% מהישיבות.
בחצי מישיבות הכנסת הוא לא חייב להיות בכלל. מה זה להיות פה, רבותי? רוצים
לשמוע? להיכנס למליאה, להיכנס בכניסת ח"כים ולצאת מיד אחרי כן – הוא נרשם
שהיה פה באותו יום. דקה. רבותי, אל תנסו לקחת את זה למקומות שלא צריך להגיע
אליהם.

אני רוצה להגיד מה הבעיה של ועדת האתיקה. הבעיה קשה מאוד. לא פעם יש מקרים
שבהם אנחנו לא יודעים איך לנהוג עם חבר כנסת מסוים בגלל התנהגות ברוטלית,
סליחה שאני אומר את זה. אנחנו המראה, עם כל הכבוד, אי אפשר לעשות כל מה
שרוצים. אם חבר כנסת גורם נזק במכוון, לא כשהוא עבר - - -

אחמד טיבי (הרשימה המשותפת):

תן דוגמה.

יצחק וקנין (ש"ס):

אחמד, אתה רוצה שאני אתן את הדוגמה שלך.

אחמד טיבי (הרשימה המשותפת):

לא. אבל אתה יודע שזה לא במכוון.

מיכל רוזין (מרצ):

תן דוגמה – השאלה של כוונה - - -

היו"ר דוד ביטן:

הכוונה - - -

אחמד טיבי (הרשימה המשותפת):

אתם עושים חוק מיוחד - - -

מיכל רוזין (מרצ):

חבר הכנסת וקנין - - -

אחמד טיבי (הרשימה המשותפת):

לא הייתה פה כוונה - - -

מיכל רוזין (מרצ):

- - - יחסים בין אנשים יותר חשוב מאשר לרכוש. אתם - - -

יצחק וקנין (ש"ס):

סליחה, אם את חושבת - - -

היו"ר דוד ביטן:

מיכל, אני קורא לך לסדר פעם ראשונה. אמרתי לא להפריע. זה לא דו-שיח.

יצחק וקנין (ש"ס):

בואי לא נתייפייף, זה לא יעלה על הדעת. עם כל הכבוד, בכל זאת, חבר כנסת
עולה לדוכן, קושר את עצמו, עוקר את המיקרופון - - -

מיכל רוזין (מרצ):

אבל הוא לא התכוון שזה ייעקר - - -

היו"ר דוד ביטן:

מיכל רוזין, אני קורא אותך לסדר פעם שנייה. זה לא ויכוח.

מיכל רוזין (מרצ):

הוא פונה אלי.

היו"ר דוד ביטן:

כשתהיה לך זכות דיבור - - -

יצחק וקנין (ש"ס):

הדעה שלי ברורה: כשחבר כנסת כבר עשה מעשה מסוים והבלגת על אותו מעשה –
תראו, רבותי, נזיפה חמורה, נזיפה חמורה, נזיפה חמורה, הרחקה, אולי אני גם
עושה לו טובה. רבותי, אם חבר כנסת יידע כשהוא גורם נזק במכוון או שהוא הרים
יד, מה אני צריך לתת לו? נזיפה חמורה? זה מה שאני יכול לתת לו?

מיכל רוזין (מרצ):

- - -

היו"ר דוד ביטן:

עוד פעם? אני אתן לך לדבר.

יצחק וקנין (ש"ס):

אני אומר שחברי הכנסת הם מראה של העם. בדרך כלל בוועדת האתיקה – היועצת
המשפטית יכולה להעיד על כך – שמעולם על נושא התבטאויות תמיד הבלגנו ואמרנו:
חופש הביטוי וחופש הדיבור הוא הרף העליון של הכנסת, זה בעצם הפנים של
הכנסת, זה הפרלמנטר. בעצם כל הפוליטיקה שלנו בנויה על דיבור ולפעמים אנחנו
אומרים דברים קשים.

אבל רבותי, יש דברים שאסור לנו להבליג עליהם. אם חבר הכנסת אחמד טיבי, עם
כל הכבוד, שופך מים בתוך הדוכן וגורם נזק של 21,000 שקל, אני לא - - -

אחמד טיבי (הרשימה המשותפת):

בכוונה? בכוונה?

יצחק וקנין (ש"ס):

מה, זה לא בכוונה? אז מה עשית?

אחמד טיבי (הרשימה המשותפת):

אתה יושב-ראש ועדת אתיקה? אתה אומר שזה היה בכוונה?

יצחק וקנין (ש"ס):

אני אומר שזה בכוונה, ברור.

אחמד טיבי (הרשימה המשותפת):

מים על נייר זה בכוונה לגרום נזק?

היו"ר דוד ביטן:

רבותי, רגע - - -

יצחק וקנין (ש"ס):

אתה לא חשבת. אני בטוח, אחמד טיבי, שלא הייתה לך כוונה שהמערכת תינזק, זה
ודאי - - -

היו"ר דוד ביטן:

רגע, רגע, רבותי - - -

יצחק וקנין (ש"ס):

אם המעשה הזה חורג בצורה מאוד קיצונית מהכלל שצריך להיות בבית – פה צריך
להיות שיקול דעת. ועדת האתיקה - - -

היו"ר דוד ביטן:

רגע. כשאנחנו מדברים על כוונה ומכיוון שחברי הכנסת הם אנשים אינטליגנטיים,
כוונה כוללת גם עצימה עיניים. קחו את זה בחשבון, זו הגדרה משפטית. עכשיו
תמשיך לדבר. זו לא כוונה - - -

יצחק וקנין (ש"ס):

רבותי, אני אומר את זה פה עוד פעם, שאחמד טיבי, בגלל שהוא נוגע פה בעניין
ואומר שזה מכוון אליו, אני בטוח שלא הייתה לו כוונה לגרום נזק - -

היו"ר דוד ביטן:

אבל הוא עצם עיניים.

יצחק וקנין (ש"ס):

- - שהמערכת הזאת תתקלקל. אבל נגרם נזק, רבותי. פה אני חושב שצריך להיות
שיקול דעת. אני אומר לכם, האמינו לי, הדבר הקל ביותר זה להמשיך עם המערכת
כפי שהיא. אני חושב שאנחנו באיזה מקום מתחילים לעלות בדרגה.

פעם, ועדת האתיקה – אסביר את זה יותר נכון – קיבלה תלונות מחברי כנסת על
חברי כנסת, זה מה שהיה. היום אנחנו מקבלים עשרות תלונות מאזרחים שמסתכלים
עלינו. כל אזרח שמסתכל על ערוץ 99, שולח תלונה אם הוא רואה דברים או שומע
דברים. היום הכול מצולם, גם אם מישהו נואם במקום מסוים, גם מביאים לנו את
הנאום שלו. אז אנחנו חשופים לדברים.

אבל יש פה כבילת ידיים של הוועדה שהיא מוגבלת מאוד בענישה שלה. אם לאנסטסיה
– היא לא נמצאת פה – על שפיכת המים על חבר כנסת, נתנו לה הרחקה, אני נתתי
את ההרחקה הזאת, של שלושה חודשים, אני חושב שהייתי צריך לשלול לה חודשיים
שכר על דבר כזה. כי מחר זה מים, מחר זה אגרוף, סטירה - - -

היו"ר דוד ביטן:

תודה, חבר הכנסת וקנין. מכיוון שחברת הכנסת ורבין צריכה לצאת לוועדת
הכספים, אני אתן לה לדבר ראשונה. אבל לא לחזור על דברים.

איילת נחמיאס ורבין (המחנה הציוני):

לא, לא. חבר הכנסת וקנין סיים – בעיני במה שהוא סיים, הוא אמר את העיקר –
ואמר שוועדת האתיקה חסרה כלים כדי לטפל בכל מיני אירועים. לאו דווקא האירוע
המדובר של חבר הכנסת טיבי, לאו דווקא האירוע של חברת הכנסת לשעבר
מיכאלי - - -

מיקי רוזנטל (המחנה הציוני):

- - - כללי אתיקה חדשים.

איילת נחמיאס ורבין (המחנה הציוני):

נכון. זה אחד מהדברים באמת. בכללי האתיקה החדשים יש יותר כלים. אני אומרת
לך, חבר הכנסת ביטן, אני דווקא מבינה את הסוג של המצוקה שמביאים חברי הכנסת
שיושבים בוועדת האתיקה ואולי גם יושב-ראש הכנסת.

אני מבינה שיש פה מצוקה מסיטואציות שבהם מצד אחד חברי הכנסת רוצים להביע –
יש בכל זאת את חופש הביטוי וההבעה – רוצים להביע את המחאה ולפעמים התוצאה
של המחאה היא תוצא לא מתוכננת כמו שקרה לחבר הכנסת טיבי.

היו"ר דוד ביטן:

יחשבו פעמיים לפני שעושים משהו.

איילת נחמיאס ורבין (המחנה הציוני):

כיוון שאני בכל זאת חושבת שכמות האירועים שבהם מדובר - -

היו"ר דוד ביטן:

הם לא רבים, נכון.

איילת נחמיאס ורבין (המחנה הציוני):

- - אינה עצומה וצריך - - -

היו"ר דוד ביטן:

למה תקציב הכנסת צריך לסבול מזה שהוא עשה מעשה? למה?

איילת נחמיאס ורבין (המחנה הציוני):

לא. זה מחייב אותנו לדיון מאוד-מאוד בעייתי שכבר נכנס לגדר החקירה ואני
אמרתי שאני לא רואה את ארבל אלא כחוקרת הטובה. אני לא יודעת מי יהיה החוקר
הרע, אולי חיים. איפה חיים אבידור? הוא יהיה החוקר הרע. אי אפשר להגדיר
כוונה - - -

היו"ר דוד ביטן:

אמרתי, זה כולל עצימת עיניים. יש נסיבות מיוחדות של עצימת עיניים שהם
צריכים לשקול.

איילת נחמיאס ורבין (המחנה הציוני):

עצימת עיניים זה סוג של רשלנות, אני לא בכובע המשפטי שלי פה ואני לא רוצה
להתעסק בזה. אני חושבת שעצם העמדת המצב שבו עובדי הכנסת הופכים להיות
חוקרים שלא בטובתם, חוקרים של חברי הכנסת, זה דבר לא הגיוני, והם יקבעו אם
הייתה פה כוונה או לא הייתה פה כוונה.

בוא תכניס את משמר הכנסת – הנה יוסף גריף יושב כאן – ניתן לו סמכויות חקירה
והוא יחקור אם הייתה כאן כוונה או לא הייתה כאן כוונה. זה הרי לא הגינוי.
אני חושבת שלא לשם, לא ועדת האתיקה מכוונת ולא היושב-ראש.

ולכן, צריך להביא את כללי האתיקה החדשים של חברי הכנסת או לחילופין, אם
כרגע לא רוצים לעשות מהלך כל-כך משמעותי שאני חושבת שהגיע הזמן שיעשו אותו,
צריך לתת להם עוד כלים רלוונטיים ולזכור כל הזמן שהאירועים האלה בכל זאת
היו ספורים.

היו"ר דוד ביטן:

אבל האירועים האלה לא צריכים להיות, עם כל הכבוד לחברי הכנסת. לא האמנתי
שדווקא לסעיף הזה תתנגדו, אבל לא משנה.

איילת נחמיאס ורבין (המחנה הציוני):

אבל אי אפשר מהאירועים הספורים להקיש על הכלל. תודה.

היו"ר דוד ביטן:

יואב קיש, בבקשה.

יואב קיש (הליכוד):

אני מסתכל על זה מנקודה קצת שונה משאר חברי הכנסת כי גם אני הייתי שותף
לפגישות בוועדה של וקנין כממלא מקום בוועדה. אני רוצה להגיד משהו פשוט
ולחזק את מה שאמר פה חבר הכנסת וקנין. יש לוועדה כלי אחד משמעותי, לפחות
לתפיסתי, וזה הרחקה. כלי מאוד-מאוד כבד שפוגע בזכות הבסיסית ביותר שלנו
כחברי כנסת.

כל השאר, וראיתי את זה במקרים רבים של הרתעה – אזהרה, אזהרה חמורה, נזיפה –
כל הדברים האלה, עם כל הכבוד למכתב שיוצא, אני מודה שהרגשתי שאין ממש
השפעה, לא ממש רלוונטי. אז נצר מצב שבוועדה יש שוט אחד מאוד קשה של הרחקה
שמופעל במקרים הקיצוניים ביותר. אנחנו מדברים פה בדיון על לתת לוועדה כלים
בשביל שנוכל אנחנו כחברי כנסת לעשות את העבודה שלנו בלי להיתקל בעבירות על
האתיקה.

אני מסכים עם הנושא הזה שצריך לחשוב מחדש איך עושים, זה הכול בסדר, זה
נכון, אלה תהליכים שיכולים להיות ארוכים. אנחנו צריכים לתת מענה כרגע גם
לשלב הנוכחי. אני לא רואה שום סיבה לא לאשר את שני הסעיפים, דרך אגב, כמו
שהם, אבל בקשת לא להתייחס אליהם אלא רק לנושא הזה.

אלעזר, אמרת קודם שמנכ"ל הכנסת יגיש תביעה בבית משפט נגד חבר כנסת על נזק
שהוא עשה, זה נראה לי הזוי, תלוש ומיותר. לא יקרה לעולם.

אלעזר שטרן (יש עתיד):

אני קצת מתפלא עליך שאתה חושב שכסף הוא איום על חבר כנסת. אנחנו מזנים את
הכנסת כשאנחנו אומרים להכות את היהודים - - -

יואב קיש (הליכוד):

אתה לא מבין. צד אחד אתה בא בהיתממות ואמר מה ההבדל בין חבר כנסת לאזרח.

אלעזר שטרן (יש עתיד):

לא בהיתממות. אני אומר - - -

יואב קיש (הליכוד):

אז יש הבדל ביניהם, כי אזרח שייכנס לפה וייקח כוס מים וישפוך בכוונה על
משהו ויעשה נזק, הוא ייתבע וישלם כל שקל. חבר כנסת לא יעשה את זה מהסיבה
הפשוטה שמנכ"ל הכנסת לעיולם, וטוב שכך, לא יעשה את זה. אז בוא נשים את
הדברים האלה בפרופורציה.

יש פה בקשה שמיועדת לחזק את ועדת האתיקה, אני חושב שאפילו לולא הדיון הזה
בגלל התקשורת וההתלהמות ואיך שהדברים האלה נראים. חבר'ה, זה לא נראה טוב.
אנחנו צריכים לחזק את ועדת האתיקה. בוודאי ובוודאי שאם נעשה נזק, חבר כנסת
צריך להבין שהוא יכול להיחשף לנזק שהוא עושה והוא לא מוגן באיזושהי חסינות
מיותרת ולכן אני בהחלט תומך ומחזק וחושב שהחוק הזה במקום.

יצחק וקנין (ש"ס):

אפשר לתת לי להשלים משהו חשוב בדקה, לא יותר? בדיוני ועדת האתיקה, בדרך כלל
כשבא מקרה ראשון של חבר כנסת, אפילו מקרה חריג, אנחנו מתחשבים בתיק הנקי של
חבר הכנסת. אנחנו בודקים את התיק, אם היו תלונות בעבר או לא היו. ואפילו
שהמעשה חמור מאוד, אנחנו משתדלים ללכת לקולא.

אני אתן דוגמה: באסל גטאס הוא הדוגמה הטובה ביותר. אני חושב שקיש כעס מאוד.
אחד הדברים ששקלנו זה שהיה לו תיק נקי לחלוטין. זאת אומרת, ועדת האתיקה
מתסכלת על הדברים האתיים של אותו חבר כנסת.

עוד דוגמה: אנחנו יוצאים מגדרנו כוועדה וכל צוות הוועדה, מנהלת הוועדה
והמזכירות שלה, בנושאים של נסיעה לחו"ל. קורה לא פעם שחברי כנסת כבר נמצאים
בחו"ל ונזכרו שלא מילאו את הטופס וקורה שהדבר הזה חוזר. קורה שחבר כנסת
מסוים חוזר על זה עוד פעם ועוד פעם. אנחנו כל כך באיפוק וברצון לא להעניש
ולמצוא את הפתרון כדי לא להעניש את חבר הכנסת.

יש כאלו, רבותי, שאצלם זה כרוני. הם כנראה מתעלמים מהדברים. אבל לנו אין
כלים להתמודד עם הדבר הזה. לתת לו נזיפה? אפשר לתת כמה נזיפות שאתם רוצים,
רבותי.

היו"ר דוד ביטן:

טוב, תודה רבה.

חבר הכנסת מאיר כהן, בבקשה. מכיוון שמיכל רוזין, ויתרת על זכות הדיבור
והעברת אתו לשלב הבא, אני אוסיף לך דקה בשלב הבא, שם יותר חשוב, נראה לי.

קריאה:

אתה יודע מה, תוסיף לה גם את הדקה שלי.

היו"ר דוד ביטן:

לא, אל תיתן לה את זה כל כך מהר - - -

מאיר כהן (יש עתיד):

אדוני היושב-ראש, חשוב שגם בדיון כזה נשמור קצת על – טיבי והבנות, אתם כל
הזמן צועקים, אנחנו רוצים גם לקב לזכות דיבור ולעשות את זה בשקט.

מיכל רוזין (מרצ):

בנות?

מאיר כהן (יש עתיד):

כן.

מיכל רוזין (מרצ):

חברות הכנסת הן "הבנות"? תחזור בך, בבקשה.

מאיר כהן (יש עתיד):

חברות הכנסת. אני חוזר בי, חברות הכנסת.

מיכל רוזין (מרצ):

תודה.

מאיר כהן (יש עתיד):

כל כך הרבה פעמים אני רוצה להגיד לכם תחזרו בכם, אתם יושבים כאן וחושבים
שהכול מותר - -

מיכל רוזין (מרצ):

לא. יש הבדל בין עמדה אידאולוגית שאתה לא מסכים לה לבין להגיד "הבנות".

מאיר כהן (יש עתיד):

- - שאתם יכולים לדבר מתי שאתם רוצים.

היו"ר דוד ביטן:

לא הייתה לו כוונה בואו נעבור לנושא. לא הייתה לו כוונה משתמעת או לא
משתמעת.

מאיר כהן (יש עתיד):

אני לא פוסל את הדיון הזה, יש בהחלט מקום לתת יותר כלים לוועדת האתיקה ויש
בהחלט מקום לטפל בחברי כנסת שעושים הזק והנזק הזה עולה כסף. אבל עם תחושה
אחת אני הולך בימים האחרונים: פתאום, דווקא על הרקע של האירועים הביטחוניים
הכול צף והכול עולה.

אתמול החוק המטופש הזה של חוק המישוש – שלא תגיד של זכיתם במשהו ביושר –
אתמול חוק המישוש, 5 שנים מטפלים אבל פתאום כל חברי הכנסת, לפחות מהימין,
מדברים על החשיבות של החוק המעוות הזה, והיום במהירות כזאת לבוא ולדון
בדברים מאוד משמעותיים.

אני חוזר ואומר, יש בהחלט מקום להרחיב, לדון בהרחבה של כל מערך האתיקה,
הקוד האתי של הכנסת. אבל למה דווקא עכשיו? כי מחפשים מישהו. זה נותן תחושה
שדווקא עכשיו סימנו לנו מטרה ואם חבר הכנסת הערבי הבא יעלה ויכבול את עצמו,
אז הוא ישלם 50,000 שקל, ואם חבר הכנסת הבא יעלה וישפוך מים על הנייר אז
הוא ישלם 100,000 שקל. אומר את זה אחד שלא נחשב לאיש שמאל.

אבל זכרו דבר אחד: אנחנו חייבים, דווקא ברגעים האלה - - - את עצמנו בכל מה
שקשור מה שקשור לכללי האתיקה וכללי הדמוקרטיה בכנסת. לא להיסחף אחרי איזה
טרנד מטורף שכל מי שמוצא, כמו שאמר אלעזר, רוב בוועדה שלו מביא את החוקים
הכי דרקוניים והכי מטופשים.

אני רוצה להגיד לך, אדוני היושב-ראש, אני מאוד מקווה שלא יעלה הדיון בהעדפה
של יהודה ושומרון. הכנסת היא כנסת ישראל, אמורה לייצג את כל חלקיה ולא
להעדיף שום דבר. אם זה נותן עוד כמה קולות, מקושש עוד כמה קולות במרכז
הליכוד לאיזה חבר כנסת, תמנעו מזה.

יואב קיש (הליכוד):

מה הקשר? מה הקשר? אני חלק ממדינת ישראל, הכנסת באה להגן עלי, מה אתה
לוקח - - - אל תיכנס למקום הזה.

מאיר כהן (יש עתיד):

יואב, אני לא הפרעתי לך. יש לי עוד חצי דקה.

היו"ר דוד ביטן:

אבל אתה תוקף את אנשי הליכוד. אנחנו לא צריכים את הקולות האלה, בוא נבהיר
את התמונה.

יואב קיש (הליכוד):

בדיוק. תפסיק עם זה. זה פופוליזם זול, מאיר.

מאיר כהן (יש עתיד):

היות ואני פוליטי אז שאף אחד לא יבלבל ויגיד שהוא לא צריך – מעניין, מה אתם
עושים במרכז הליכוד? פתאום כל יהודה ושומרון לא חברי מרכז ליכוד.

היו"ר דוד ביטן:

לא. אני חזק במרכז בלי החוק הזה.

מאיר כהן (יש עתיד):

אני באתי מדימונה - - -

היו"ר דוד ביטן:

אתה בינתיים לא מכיר את מרכז הליכוד - - -

יואב קיש (הליכוד):

הפכת את זה לדיון - - -

מאיר כהן (יש עתיד):

תראה, אני לפחות אומר את דעתי.

היו"ר דוד ביטן:

בסדר.

מאיר כהן (יש עתיד):

ואני שותק לפני ואשתוק אחרי. לדעתי זה חוק פופוליסטי - - -

יואב קיש (הליכוד):

אבל לא מדברים על זה עכשיו.

מאיר כהן (יש עתיד):

סליחה. זה פופוליסטי. אל תעדיפו שום חלק על חלק אחר. תמשיכו עם חוק חובת
המכרזים, זה הדבר הטוב ביותר. זה לא לכבודה של הכנסת. תודה רבה, אדוני.

היו"ר דוד ביטן:

יש לנו את הנושא השני שהוא פחות או יותר עונה על שני המצבים, אז חלק
מהח"כים, אם אפשר, שיוותרו וידברו בסעיף הבא.

אברהם נגוסה (הליכוד):

אני רוצה להתייחס, אדוני היושב-ראש, לדברים שנאמרו פה. אני לא מבין את
הפניקה של חברי. מישהו מחברי הכנסת רוצה להביא נזק בכוונה? מה הפניקה פה?

היו"ר דוד ביטן:

יש מצבים, מה לעשות?

אברהם נגוסה (הליכוד):

שלא יעשו נזק בכוונה. זה דבר אחד. דבר שני, אני רוצה לחזק את דבריך, אני
חושב שאנחנו נבחרי הציבור, באנו לכנסת כדי להביא שינוי, כדי לסתום כל חור,
ולכן כל דבר שאנחנו רואים לתקן אותו – חייבים לתקן אותו. זה לא צריך להפתיע
אותך.

מאיר כהן (יש עתיד):

לבטל את חוק חובת המכרזים בכדי להעדיף את יהודה ושומרון? למה לא להעדיף את
קריית שמונה? למה לא להעדיף את דימונה?

יואב קיש (הליכוד):

אבל אף אחד לא אמר את זה.

היו"ר דוד ביטן:

רוב הסעיף הזה מתייחס למה שאמרת טוב מאוד, אל תדאג. אתה לא תברח ממה שאמרת.

אברהם נגוסה (הליכוד):

- - - זה תיקון חשוב לעשות את זה.

היו"ר דוד ביטן:

חבר הכנסת ילין נרשם ראשון ועד עכשיו ויתר.

חיים ילין (יש עתיד):

אני ויתרתי?

היו"ר דוד ביטן:

אם אין לכם התייחסות לסעיף הספציפי - - -

חיים ילין (יש עתיד):

כבוד היושב-ראש, אני לעולם לא מוותר רק שאני מפחד להוציא פליטת פה ואחרי זה
יקנסו אותי, אז אני מעדיף לשתוק.

היו"ר דוד ביטן:

אנחנו לא דואגים, אתה עברת הפגזות ויצאת בשלום. אין לך מה לדאוג.

חיים ילין (יש עתיד):

אני חושב שכל נושא האתיקה צריך דיון ואני חושב שלהביא סעיף אחד מנותק לגמרי
מדיון עקרוני זו טעות פטלית.

היו"ר דוד ביטן:

אני אענה לך. נושא האתיקה ב-25 או ב-23 לדצמבר יבוא לדיון באופן כללי - - -

חיים ילין (יש עתיד):

אז אני מציע לך - - -

מיקי רוזנטל (המחנה הציוני):

אז מה הבהילות - - -

היו"ר דוד ביטן:

אין בהילות. כל מה שנסכם יבוא כחלק מהאתיקה לאחר מכן.

חיים ילין (יש עתיד):

אני מציע לך, כבוד היושב-ראש - - -

היו"ר דוד ביטן:

אני מזכיר לכם שאף יושב-ראש לא עשה את זה עד היום.

חיים ילין (יש עתיד):

אני מציע לך להביא את הדיון נקי ניהולית. להביא אותו ישירות לדיון הגדול
שאתה עושה באתיקה. יש נזק ישיר. אני שומע שיש מיעוט של מקרים כאלה ואחד
הדברים הכי קשים שיש בכנסת זה הנזק העקיף, אבל אף אחד לא מדבר עליו, הוא לא
נמצא פה, הוא לא עולה כסף.

התדמית של הכנסת כלפי עם ישראל לא עולה כסף. היא לא מתקציב המדינה, היא לא
מתקציב הכנסת, אבל היא עולה לנו ביוקר. עולה לנו ביוקר חוסר האמון שיש
לתושבי מדינת ישראל שבוחרים בנו. האמון הזה שנסדק והולך ופוחת הוא לא נזק
כלכלי, הוא לא נזק כספי וזה לא שייך בכלל לתקציב.

אני אומר לך שכשכולם מתנפלים וכשיש, כמו שמאיר אמר, עידן כזה שכל מה שחברי
כנסת צריכים לעשות זה להרגיע את הרוחות אבל הם מלהיטים אותן בכל מיני
גימיקים פוליטיים, אז מה אתה רוצה? איזה נזק אנחנו גורמים? אבל זה נזק עקיף
ונזק עקיף לא מופיע פה.

כמו שכל חבר כנסת יכול לקחת D9 ולעלות לבית המשפט. הוא לא פוגע בכנסת אין
נזק לכנסת אבל בית המשפט נחרב. D9 על בית המשפט – מה הנזק שאנחנו גורמים?

היו"ר דוד ביטן:

אתה מתייחס לסעיף הבא. אני מאוד מצטער, מותר לחבר כנסת לדבר על מה שהוא
רוצה, אין לי ויכוח עם זה, אבל - - -

חיים ילין (יש עתיד):

- - - באתי ואמרתי - - - כבוד היושב-ראש, לא הקשבת. לא דיברתי על הסעיף
הבא, דיברתי על נזק - - -

היו"ר דוד ביטן:

מדברים על נזק מוחשי שנגרם לכנסת כתוצאה מפעילות מכוונת או תוך כדי עצימת
עיניים – על זה אנחנו מדברים. אתם מדברים על דברים אחרים, על חופש הביטוי.
מה הקרש בין הדברים?

חיים ילין (יש עתיד):

כי זה לא עולה כסף.

היו"ר דוד ביטן:

אבל אנחנו מדברים על זה. אנחנו בסעיף הזה כרגע.

חיים ילין (יש עתיד):

- - - התדמית של הכנסת כלפי העם נראית כמו שהיא נראית היום, אני חושב הוא
נזק הרבה יותר גדול מנזק שייגרם אם יישפכו מין על מחשב שאותו אתה יכול
לתקן, אבל הנזק שאתה גורם לאמון של הכנסת אי אפשר לתקן אותו ביום אחד
ולא - - -

היו"ר דוד ביטן:

אני חושב שזה שונה - - -

חיים ילין (יש עתיד):

אי אפשר - - -

דוד אמסלם (הליכוד):

אתה צודק, אדוני היושב-ראש, אבל אני רוצה להגיד משפט אחד.

היו"ר דוד ביטן:

יש אנשים שהצביעו קודם, אחר כך אתן לך.

רחל עזריה, בבקשה. אם אפשר דקה כי אני רוצה לעבור לסעיף הבא. בקיצור, אם
אפשר.

רחל עזריה (כולנו):

יש לנו הרבה דיונים במליאה שלפעמים נראה כאילו מישהו זרק מלמעלה גפרור וכל
המליאה פתאום מתפרצת, נאמרים דברים שלא צריכים להיאמר וגורמים הרבה מאוד
נזק. זה לא רק לתדמית הכנסת, זה לדמוקרטיה הישראלית

אין שום סיבה שלא לעשות את זה בתור חבר כנסת, מיד כותרת ראשית ב"Ynet". יש
הרבה מאוד יתרונות ואין שום חיסרון בלהתנהג ככה חוץ מאשר המחיר שכולנו
משלמים גם כחברי כנסת והבית הזה וגם החברה הישראלית.

אני חברה בוועדת האתיקה ואנחנו מקבלים תלונות ואנחנו מסתכלים בכנות
בהשתוממות ואומרים לעצמנו מה הכלים שיש לנו להתמודד עם זה? ניתן נזיפה או
נזיפה חמורה. היה חבר כנסת שקיבל נזיפה חמורה ובא לצעוק עלי. בסדר, אין
בעיה.

איך אנחנו מתמודדים עם זה ואיך אנחנו כחברי המשכן הזה וחברי בית המחוקקים
דואגים שתהיה לאנשים סיבה טובה להתנהג בצורה שבה אנו רוצים שיתנהגו. לא
מדובר בהתנכלויות. בוועדת האתיקה יש גם קואליציה וגם אופוזיציה וכמעט כל
ההחלטות מתקבלות פה אחד. זה חשוב שההתנהלות תהיה כזו, זו לא התנהלות
משפטית.

היו"ר דוד ביטן:

את חברת ועדת האתיקה.

רחל עזריה (כולנו):

השאלה הגדולה היא איך אנחנו דואגים שההתנהלות בבית המחוקקים תהיה כמו
שאנחנו רוצים שהיא תהיה כי כרגע אנחנו לא מצליחים לעשות את זה.

מיכל רוזין (מרצ):

אז איך תקבעי כוונה לנזק?

היו"ר דוד ביטן:

תודה רבה. אנחנו משאירים את זה לדיון בוועדת האתיקה. זה לא התפקיד שלנו
לקבוע מה ההגדרה ואיך הם הולכים לנמק את הדברים.

דוד אמסלם (הליכוד):

רבותי, צהריים טובים לכולם. לפני כשבועיים ערכתי דיון בוועדת הפנים והסביבה
בנושא של קנסות על שוהים בלתי חוקיים במתקן "חולות" שעושים נזקים. רבותי,
מי שעושה נזק צריך לשלם את הנזק, בוודאי אם מדובר במשהו שנעשה בכוונה.

אני לא מדבר על הכבוד של הכנסת. שבר רמקול – שישלם. חייל בצה"ל שמאבד משהו,
יש לו ועדת משמעת שקונסת אותו. זה בסדר. לחברי הכנסת לא הכול מותר.

אלעזר שטרן (יש עתיד):

יש משפט.

דוד אמסלם (הליכוד):

אמרתי, משפטי.

מיכל רוזין (מרצ):

אבל פה אין משפט.

דוד אמסלם (הליכוד):

לא חשוב.

מיכל רוזין (מרצ):

זה חשוב. זה עניין.

מיקי רוזנטל (המחנה הציוני):

זו ועדה פוליטית. ועדת האתיקה ממונה על-ידי יושב-ראש הכנסת שהוא אדם
פוליטי.

היו"ר דוד ביטן:

לא נכון - - - המפקד שלו לשלם. איזה משפט - - -

מיכל רוזין (מרצ):

המפקד שופט, זה הנוהל בצבא. אבל פה זה ועדת אתיקה, זה לא משפט.

יואב קיש (הליכוד):

זו ועדה מאוזנת, היא מתנהלת בצורה מאוזנת, המבנה שלה מורכב מקואליציה
ואופוזיציה. אין שם שרוב, לא לקואליציה ולא לאופוזיציה.

מיכל רוזין (מרצ):

האם אנחנו הופכים אותם לשופטים - - -

היו"ר דוד ביטן:

מיכל, פעמיים קראתי לך לסדר.

מיכל רוזין (מרצ):

רק לי הוא קורא.

דוד אמסלם (הליכוד):

אני חושב שהוועדות הכנסת ברובן מתנהלות על בסיס לא פוליטי אלא על בסיס
הגיוני. הרי אם מישהו שבר מחשב, שפך פה מים על מחשב והרס אותו, זה עניין של
אופוזיציה, קואליציה?

היו"ר דוד ביטן:

לא חשבתי שתהיה התנגדות כזאת.

מיכל רוזין (מרצ):

אנחנו מסכימים אתך. אנחנו שואלים שאלה עניינית. אנחנו מסכימים. אם מישהו בא
עכשיו ותופס את המיקרופון ועוקר אותו, השאלה איך אתה קובע כוונה?

חיים ילין (יש עתיד):

מי שתופס כל הזמן את המיקרופון גם מקבל קנס?

מיכל רוזין (מרצ):

לא. אם תפסתי ככה - - -

דוד אמסלם (הליכוד):

אנחנו פה לא בשיעור גמרא. יש דברים שהם ברורים מאליהם - - -

מיקי רוזנטל (המחנה הציוני):

מה שברור לך לא ברור לאחרים.

היו"ר דוד ביטן:

יוסי יונה, אתה יכול להתייחס או שאני אעביר. תתייחס בבקשה בדקה.

יוסי יונה (המחנה הציוני):

חברי אברהם נגוסה אמר משהו מאוד יפה, לאנשים אין כוונה לעשות את זה ואלה
מקרים חריגים מאוד. נשאלת השאלה אם בשביל מקרה חריג שכזה צריך לחוקק חוק?
אני חושב, האמינו לי, דיבר כאן וקנין - - -

היו"ר דוד ביטן:

אנחנו צריכים לשמש דוגמה. הח"כים צריכים לשמש דוגמה, מה לעשות?

יוסי יונה (המחנה הציוני):

וקנין דיבר יפה, מדם לבו, הוא דיבר על סנקציות שקיימות בתקנון של הכנסת
במקרה של היעדרויות, במקרה של התבטאויות שלא לעניין. אני אומר לך,
היושב-ראש וחברי הכנסת שהולכים להרים את היד בעדה, התקנה הזאת הולכת להיות
זילות שלנו.

תראו שבסוף נגיד לכם: אמרנו לכם. לא כדאי להביא את זה לתקנון ולהפוך את זה
לחקיקה. זה חוק פוליטי ובוא נימנע - - -

היו"ר דוד ביטן:

זה לא חוק פוליטי.

יוסי יונה (המחנה הציוני):

זה יהיה זילות לכנסת.

היו"ר דוד ביטן:

גם זילות לכנסת, אדם שיוצר בכוונה נזק הוא צריך לשלם על זה. חברי כנסת
צריכים לשמש דוגמה ולא צריך להגיש תביעה שתתברר רק בעוד - - -

יואב קיש (הליכוד):

שברת – שילמת.

ישראל אייכלר (יהדות התורה):

אני רוצה לומר משהו דווקא לפני הצבעה ודווקא לחברי הקואליציה. אם היה מדובר
בעניין נזיקין, אדם מועד לעולם. אין חסינות לנזיקין ואף חבר כנסת לא חסין
מפני תביעת נזיקין. אבל הרב וקנין בכנותו גילה את מטרת החוק: לרסן את
הח"כים ולא כדי לשמור על רכוש הכנסת.

אני בעד סדרי דיון מתוקנים וצריכים להיות לוועדת האתיקה כלים כדי לרסן את
חבר הכנסת. אבל צריך לזכור, חסינות חברי הכנסת זו לא פריבילגיה ולא הטבה.
מדובר פה בהגנה על חיי אזרחים. כי אלטרנטיבה למאבק פרלמנטרי חריף הם קרבות
רחוב בין אזרחים ואנחנו רואים מה שקורה היום.

לכן יש לזכור שכאשר בן גוריון נתן חסינות למנחם בגין זה היה לו הרבה יותר
קשה מאשר לימין הקיצוני לתת חסינות לחברי הכנסת הערביים או להפך. לכן צריך
לשמור את כללי החסינות מפני שלטון מתחלף. היום יש את הרב וקנין ואת חברי
הוועדה שכולנו מאמינים להם שלא יהיו להם שיקולים פוליטיים בהחלטותיהם אלא
יתייחסו באמת לנזק.

אבל כאשר יש מצב שעלול לבוא שלטון שיגולל עלילות עם חברי כנסת הערביים או
חברי כנסת שמאלנים או חברי כנסת חרדים או חברי כנסת של הימין הקיצוני –
העולם הוא גלגל.

היו"ר דוד ביטן:

הרב אייכלר, דקה נתתי לך.

ישראל אייכלר (יהדות התורה):

לכן, אל תהפכו את מנגנוני הכנסת לצנזורה ולהענשה. זו סכנה גדולה לדמוקרטיה.

היו"ר דוד ביטן:

הבנתי את המסר.

אני רוצה לסכם ולהצביע. אבל לפני כן, אחמד טיבי.

אני מעביר אתכם לסעיף הבא ואתן לכם יותר זמן.

מיקי רוזנטל (המחנה הציוני):

אנחנו מחכים בסבלנות.

היו"ר דוד ביטן:

בקשתי מכם להגיב בסעיף הבא. אתם תהיו ראשונים בסעיף הבא.

אחמד טיבי (הרשימה המשותפת):

אדוני היושב-ראש, אי אפשר להשתחרר מהרושם שלא בכדי הבאתם את הדיון הזה
דווקא היום על מקרים, שני מקרים – אתם אומרים אולי מקרה טיבי למרות גם היה
מקרה פרוש אבל מתאים לאווירה מקרה טיבי, דווקא בתקופה הזאת, באווירה הזאת.

הצעה כזאת לא הייתה עוברת לפני חודשיים-שלושה, לא הייתה עוברת בכנסת. היא
גם לא הייתה עוברת בוועדת הכנסת ללא כיסוי טלוויזיוני. החוק הזה אומר: חבר
כנסת שגורם בכוונה נזק כספי בכנסת. לא היה מעולם מקרה כזה בכנסת שעונה על
המשפט הזה. מעולם לא היה בכנסת מקרה שבו חבר כנסת גרם נזק כספי במכוון. לא
היה.

לכן, להביא הצעה כזאת, בדיעבד, כאשר אתם מכוונים ומסבירים ומפנים אלי את
התקשורת כבר בלילה - - -

היו"ר דוד ביטן:

אנחנו הפנינו?

אחמד טיבי (הרשימה המשותפת):

מישהו הפנה את התקשורת, מדברים על המקרה שלך, הביאו סעיף וכדומה. זה לכוון
למטרה. בסעיף השני, אדוני היושב-ראש - - -

היו"ר דוד ביטן:

אנחנו לא בזה, אחר כך, אין בעיה. אל תאחד.

אחמד טיבי (הרשימה המשותפת):

לא מאחד, לא מאחד. הוא חמור עוד יותר, ולכן - -

יואב קיש (הליכוד):

הוא עושה מה שהוא רצה.

היו"ר דוד ביטן:

כן, כן.

אחמד טיבי (הרשימה המשותפת):

- - אני אומר לכם שחבר כנסת שגורם משהו למשכן הכנסת - -

היו"ר דוד ביטן:

טיבי רוצה שהוא יוחרג מהתקנות – מה שכתוב, לא על טיבי.

אחמד טיבי (הרשימה המשותפת):

- - זו התנהגות פסולה.

היו"ר דוד ביטן:

תודה, טיבי. הבנו.

אחמד טיבי (הרשימה המשותפת):

- - - אם מישהו עושה משהו במכוון. אבל אתם יודעים שאין משהו כזה - - -

היו"ר דוד ביטן:

רבותי, אני אסביר למה הכוונה במילה "בכוונה".

אחמד טיבי (הרשימה המשותפת):

לא בכוונה - - -

היו"ר דוד ביטן:

נתתי לך 3 דקות, 4 דקות - - -

יואב קיש (הליכוד):

מה אתה מפחד מזה, אחמד? אני לא מבין - - -

אחמד טיבי (הרשימה המשותפת):

- - - לא מפחד, לא ממך, לא מהליכוד, לא מהאתיקה - - - אני מפחד? אני בכנסת
כבר מ-99', אתה ראית אותי מפחד פעם? לכן אני אומר, מראית עין - - -

יואב קיש (הליכוד):

אתה אומר "התקשרו אלי בלילה" - - -

היו"ר דוד ביטן:

תודה רבה, תודה רבה, רבותי.

יואב קיש (הליכוד):

לקחת את זה לכיוון - - - התקשרו אלי בלילה - - -

אחמד טיבי (הרשימה המשותפת):

- - - קמפיין, קמפיין.

יואב קיש (הליכוד):

אין שום קמפיין, אין פה שום כלום. יש כוונה ברורה למנוע נזק.

אחמד טיבי (הרשימה המשותפת):

- - - שופכים דם, לא מים.

היו"ר דוד ביטן:

רבותי, די כבר, די כבר. לצערי הרב אנחנו רק 5 חודשים ואתה מ-98' ולכן יש
דוגמה שקשורה אליך, מה אנחנו יכולים לעשות? הכוונה לא הייתה בגללך.

מאוד הופתעתי מהתגובות של הח"כים בעניין הזה. אני חושב שהח"כים צריכים לשמש
דוגמה. אם נגרם נזק שנעשה בכוונה אז עם כל הכבוד שישלמו על הנזק הזה וייקחו
אחריות על מה שעשו. אני לא רואה עם זה בעיה, אין הרבה מיקרים כאלה. אבל לא
יכול להיות שהכנסת תממן את הפרובוקציות של חברי הכנסת.

אני מבקש לעשות מספר שינויים, אם אפשר: אחד, אני חושב שצריך להגדיר נזק,
שהנזק יהיה נזק מוחשי ולא נזק כללי כזה. נזק ממשי שנגרם לכנסת כתוצאה
מהפעולה הזאת. אם לא נגרם נזק – לא צריך לשלם כלום.

יוסי יונה (המחנה הציוני):

ששמאי מקצועי - - -

היו"ר דוד ביטן:

זה לא עונש. אנחנו לא מדברים על עונש פה, אנחנו מדברים על כיסוי נזק, לכן
צריך שיהיה כתוב.

דבר שני, אנחנו צריכים להגביל את הסמכות של ועדת האתיקה בעניין הזה. אני
מציע שהסכום לא יעלה על 10,000 שקל, אוקיי? זה לא סכום גדול.

מאיר כהן (יש עתיד):

שיתקבל פה אחד.

היו"ר דוד ביטן:

לא, לא. פה אחד - - -

אחמד טיבי (הרשימה המשותפת):

אני מציע לחברי הכנסת - - -

היו"ר דוד ביטן:

רגע, רגע.

רחל עזריה (כולנו):

אני בעד פה אחד.

היו"ר דוד ביטן:

רגע. קיבלתי את ההערות - - -

רחל עזריה (כולנו):

אני בעד פה אחד ואני אגיד למה: קודם כל, זו ההתנהלות היום בוועדת
האתיקה - - -

היו"ר דוד ביטן:

פה אחד אני לא מוכן לקבוע. בתקנון כתוב שלושה. לא יקרה כלום - - -

רחל עזריה (כולנו):

למה? היום זו ההתנהלות - - -

היו"ר דוד ביטן:

פה אחד אני לא מסכים.

רחל עזריה (כולנו):

אבל אנחנו צריכים לוודא - - -

היו"ר דוד ביטן:

רגע דבר שלישי – אני לא מוכן פה אחד. את רוצה? תצביעי נגד. אני לא מוכן פה
אחד, פה אחד אי אפשר להגיע בחיים במצב הזה, לכל אחד יש חבר סיעה. אני לא
מוכן לזה.

חיים ילין (יש עתיד):

אז אתה לא מאמין לוועדת האתיקה.

היו"ר דוד ביטן:

לא שייך. פה אחד - יש תקנון. התקנון מתייחס במפורש לשלושה, אז מה אתם רוצים
פה אחד?

אחמד טיבי (הרשימה המשותפת):

אבל וקנין אומר לך פה אחד.

קריאות:

- - -

היו"ר דוד ביטן:

דבר שלישי להגדיר את הכוונה – לא צריך פה אחד. לא צריך להגזים. פה אחד אומר
שזה לא יהיה בחיים.

קריאות:

למה?

היו"ר דוד ביטן:

היום זה שלושה מחמישה.

ארבל אסטרחן:

מארבעה.

היו"ר דוד ביטן:

שלושה מארבעה. מה אתה רוצה?

אחמד טיבי (הרשימה המשותפת):

אבל לא אם יש נזק מוכח, לא יהיה פה אחד?

יואב קיש (הליכוד):

אחד מארבעה זה - - - אופוזיציה יש פה - - -

היו"ר דוד ביטן:

יואב, רגע. יואב, מספיק. מספיק כבר עם זה. שכל איחד יצביע לפי מצפונו,
בסדר? מספיק כבר עם זה.

דוד אמסלם (הליכוד):

רבותי, אנחנו בתהליך של הצבעה - - -

היו"ר דוד ביטן:

דבר נוסף, אני רוצה להגדיר את המושג "כוונה". כוונה, זה כולל עצימת עיניים.
אם אדם יודע שיש לו מיקרופון לידו והוא שופך את המים, אז הוא עצם עיניים
לנזק שיכול להיגרם.

מיכל רוזין (מרצ):

אפשר לקבל חוות דעת אם לפי המשפט עצימת עין היא כוונה?

ארבל אסטרחן:

ננסח את זה.

ישראל אייכלר (יהדות התורה):

כוונה לגרום נזק.

היו"ר דוד ביטן:

נגדיר את זה. ננסח את זה.

ישראל אייכלר (יהדות התורה):

הניסוח יהיה: כוונה לגרום נזק.

מיכל רוזין (מרצ):

אתה יכול לדייק ולהסביר מה זה עצימת עיניים?

היו"ר דוד ביטן:

עצימת עיניים. עכשיו אני עובר להצבעה - - -

מיכל רוזין (מרצ):

תסביר מה זה עצימת עיניים.

היו"ר דוד ביטן:

אני מבקש שההצבעה תהיה שמית, תתחילי בבקשה.

יוסי יונה (המחנה הציוני):

אני פה מחליף את מרב מיכאלי.

היו"ר דוד ביטן:

אין בעיה, בסדר.

אתי בן יוסף:

(קוראת בשמות חברי הכנסת)

דוד ביטן - בעד

יואב קיש - בעד

מיקי זוהר - אינו נוכח

דוד אמסלם (הליכוד):

אני מחליף את מיקי זוהר. בעד.

אתי בן יוסף:

(קוראת בשמות חברי הכנסת)

צחי הנגבי - אינו נוכח

אברהם נגוסה - בעד

אורן חזן - אינו נוכח

שרן השכל - בעד

במקום מרב מיכאלי, יוסי יונה - נגד

במקום איילת ורבין, אייל בן ראובן - נגד

במקום חבר הכנסת חסון, מיקי רוזנטל - נגד

איימן עודה - אינו נוכח

אחמד טיבי - נגד

אלעזר שטרן - נגד

רועי פולקמן - אינו נוכח

רחל עזריה (כולנו):

אני מחליפה אותו ואני מצביעה בעד. אני מבקשת שזה יהיה בהסכמה פה אחד.

היו"ר דוד ביטן:

אי אפשר, זו הצבעה - - -

אחמד טיבי (הרשימה המשותפת):

תגידי שאת נגד כדי לאלץ אותו. תגידי שאת נגד.

היו"ר דוד ביטן:

אי אפשר פה אחד.

רחל עזריה (כולנו):

אני מבקשת שהעניין הזה יסודר.

היו"ר דוד ביטן:

אי אפשר פה אחד. הלאה.

אחמד טיבי (הרשימה המשותפת):

הוא לא יסודר.

היו"ר דוד ביטן:

תגישי הסתייגות בקריאה ראשונה. רחל, תגישי הסתייגות בקריאה הראשונה, בסדר?
זו רק קריאה ראשונה.

אחמד טיבי (הרשימה המשותפת):

לא יהיה. הוא לא מצביע על פה אחד.

היו"ר דוד ביטן:

לא. תהיה הסתייגות. שתגיש הסתייגות. זה רק הליך ראשוני של הדיון. זה הכול.

אתי בן יוסף:

(קוראת בשמות חברי הכנסת)

ינון מגל - בעד

יואב בן צור - אינו נוכח

חבר הכנסת וקנין, אתה מחליף את בן צור?

יצחק וקנין (ש"ס):

כן. בעד.

אתי בן יוסף:

(קוראת בשמות חברי הכנסת)

רוברט אילטוב - אינו נוכח

היו"ר דוד ביטן:

עודד פורר מחליף אותו.

אתי בן יוסף:

(קוראת בשמות חברי הכנסת)

עודד פורר - בעד

ישראל אייכלר - נמנע

היו"ר דוד ביטן:

תקראי את התוצאות.

אחמד טיבי (הרשימה המשותפת):

לא הבנתי. בוא נצביע שוב.

היו"ר דוד ביטן:

לא צריך להצביע שוב. זה ברור. מה, אתה מעביר זמן?

אתי בן יוסף:

9 בעד, 5 נגד ואחד נמנע.

היו"ר דוד ביטן:

הנושא הזה עבר.

אחמד טיבי (הרשימה המשותפת):

רביזיה.

היו"ר דוד ביטן:

אין בעיה. רביזיה חצי שעה מתום הישיבה נעשה את זה, אבל חכי, בטח יהיו עוד
רביזיות.

2. הצעת חוק חסינות חברי הכנסת, זכויותיהם וחובותיהם (תיקון - הרחבת
סמכויות ועדת האתיקה), התשע"ו-2015. הכנה לקריאה ראשונה

היו"ר דוד ביטן:

עכשיו אני עובר לנושא השני: הצעת חוק חסינות חברי הכנסת, זכויותיהם
וחובותיהם (תיקון - הרחבת סמכויות ועדת האתיקה). הכנה לקריאה ראשונה.

אני מבקש מהיועצת המשפטית שקודם כל תסביר ואחר כך אני אתייחס בהתחלה ולפני
שאני מעביר אז קודם את ואחר כך רוזנטל, בסדר? ויתרתם, יש לכם עוד שתי דקות.
5 דקות לכל אחד בגלל שוויתרתם על הקודם.

ארבל אסטרחן:

זה מתקשר להצעה הקודמת, צריך להשאיר את זה כשתי הצעות נפרדות ואולי באיזשהו
שלב להכין אותן - - -

היו"ר דוד ביטן:

אלה שני נושאים שונים לגמרי.

ארבל אסטרחן:

מדובר על רשימת הסנקציות שיכולה ועדת האתיקה להטיל. אגב, כבר היום בשביל
להטיל סנקציה היא חייבת לעשות את זה ברוב קולות של כל חבירה, זאת אומרת
לפחות שלושה מתוך ארבעת החברים. קודם אמרתי מהן רשימת הסנקציות ושאפשר
שלילת שכר להטיל רק בשל היעדרות או עיסוק נוסף.

כעת מוצע לקבוע שבמקרה שבו ועדת האתיקה החליטה להרחיק חבר כנסת מישיבות
המליאה או הוועדות, שזו סמכות שקיימת בידיה היום, היא יכולה להרחיק לתקופה
שלא תעלה על 6 חודשים, כאשר מובן שהרחקה כזו לא כוללת הצבעות אלא דיונים.

במקרה כזה שבו היא הרחיקה, היא תוכל מנימוקים שירשמו, להחליט שיתקיימו
נסיבות מיוחדות של הפרה חמורה ואז גם לשלול את שכרו של חבר הכנסת בכל
התקופה שבה הוא הורחק או חלק ממנה.

אחמד טיבי (הרשימה המשותפת):

אפשר לקבל דוגמאות?

היו"ר דוד ביטן:

רגע, תן לה להסביר.

ארבל אסטרחן:

עוד מוצע כאן – על זה אני ארצה להעיר אחר כך – שאפשר יהיה לשלול ממנו את
הכסף שניתן להעסקת היועצים הפרלמנטרים שלו.

יצחק וקנין (ש"ס):

לזה אני מתנגד.

מיכל רוזין (מרצ):

יפה מאוד.

ארבל אסטרחן:

גם לי יש הערה לגבי העניין הזה. ייתר התיקונים שאתם רואים פה הן התאמות - -
-

היו"ר דוד ביטן:

אני רוצה להגיד שקיבלתי את הערה של היועצת המשפטית בעניין הזה ואנחנו נסיר
את העניין של העוזרים הפרלמנטריים.

ישראל אייכלר (יהדות התורה):

העוזרים הם עובדים, איך אפשר - - -

היו"ר דוד ביטן:

העובדים של חבר הכנסת – אם חבר הכנסת לא עובד, למה שהם יקבלו משכורת? אבל
קיבלתי את ההערה הזאת.

ישראל אייכלר (יהדות התורה):

הם עובדי הכנסת - - -

יוסי יונה (המחנה הציוני):

- - -

היו"ר דוד ביטן:

אבל מה הבעיה? קיבלנו, אני מוחק את זה. מה אתם רוצים? גם כשאני מוחק לא
בסדר? מה העניין? אתם רוצים שאני לא אמחק?

מיקי רוזנטל (המחנה הציוני):

דוד, אל תאיים עלינו.

היו"ר דוד ביטן:

אני אומר, לא מאיים. אבל אם אתם רוצים שאני לא אמחק – אני לא אמחק. אני
מסכים אתכם, זה גם לא בסדר.

מיקי רוזנטל (המחנה הציוני):

עם הרוב אפשר לדרוס הכול.

היו"ר דוד ביטן:

אני לא. הנה, עובדה, אני מקבל וקיבלתי את הטענה שלך על הגדרת הנזק. קיבלתי
דברים.

אני רוצה להבהיר מספר דברים לפני שאני אעביר את הנושא לדיון. א', אנחנו לא
באים במקום ועדת האתיקה. הסמכות של ועדת האתיקה לפרש ולבדוק את המקרה ולקבל
את ההחלטות שלה. עם הזמן יהיו החלטות ועדות אתיקה שקשורות לעניין הזה.
החלטות ועדת אתיקה נתונות לביקורת שיפוטית בצורה כזו ואחרת.

ישראל אייכלר (יהדות התורה):

גם את זה נעביר לבית המשפט?

היו"ר דוד ביטן:

אבל זה המצב היום, מהאני יכול לעשות? אני לא מתקן את זה, אני לא מתקן עכשיו
את כל החוק.

דבר שני, אני רוצה להדגיש בפניכם שגם השופט זמיר אומר שהכלל שניתן לשלול
שכר. היום אין דבר כזה, חוץ ממקרה שחבר הכנסת לא עובד ברמה מיוחדת במינה.
הכלל שניתן לשלול שכר נקבע כבר על ידי השופט זמיר בדוח שהוא נתן – דוח
הוועדה להכנת כללי אתיקה לחברי הכנסת – הוא לא היה נגד הערבים והוא לא
מהליכוד ולא שום דבר.

אחמד טיבי (הרשימה המשותפת):

מי זה?

היו"ר הדוד ביטן:

השופט זמיר. שופט בית המשפט העליון. הוא גם הגיע למסקנה שלא יכול להיות
שלוועדת האתיקה אין רף של שלילת שכר כנושא אתי, לא נושא פלילי אלא נושא
מנהלי רגיל במסגרת הכללים של האתיקה. הוא קבע את זה לחודש ימים.

אנחנו חושבים שחודש ימים פה זה לא רלוונטי ואנחנו מציעים 6 חודשים. אבל
הכלל עצמו שניתן לשלול נקבע כבר על ידי השופט זמיר, ואם הוא קבע שזה ניתן,
אני חושב שברמת העיקרון - -

דב חנין (הרשימה המשותפת):

- - -

היו"ר דוד ביטן:

את זה אני אומר בשבילך, דב.

- - ברמת העיקרון, העיקרון עצמו מקובל, אפשר להתווכח על התקופה.

דבר נוסף, אמרת את זה טיבי בהתחלה, זה לא נגד הערבים, נגד חברי הכנסת
הערבים שנמצאים פה. ניסחנו את זה כעבירה אתית חמורה בנסיבות מיוחדות. יכול
להיות גם מקרה שהיה בפרלמנט האוקראיני, ראיתי את זה בטלוויזיה, שחברי
פרלמנט הלכו מכות, זרקו אחד על השני כסאות.

זה לדעתי מצב שוועדת האתיקה יכולה לקבוע שאלו נסיבות מיוחדות שפוגעות בכבוד
הכנסת הצורה אנושה ולהטיל עונש של שלילת שכר. כדי שהיא תטיל את העונש הזה
היא צריכה לקבוע השהייה, היא לא יכולה לקבוע נזיפה ולקבוע שלא יקבל שכר.
היא צריכה להטיל עונש השהייה לחודש, חודשיים, שלושה, ואז לקבוע את העניין,
אם היא רואה בזה נסיבות מיוחדות.

דב חנין (הרשימה המשותפת):

- - -

היו"ר דוד ביטן:

אני אתן לך לדבר. חזרת, אין שום בעיה. אבל כמובן שאנחנו חושבים ואני לא
פוסל את העניין של חברי כנסת ערבים. אנחנו רואים מה קורה בזמן האחרון עם
ההסתה שלהם, ואני חושב שהגיע הזמן – זה פוגע בכבוד הכנסת כשחברי כנסת
הולכים - - -

דב חנין (הרשימה המשותפת):

גם חברי כנסת יהודים - - -

היו"ר דוד ביטן:

אני רוצה רק להדגיש - - -

מיכל רוזין (מרצ):

- - -

היו"ר דוד ביטן:

- - - אני גם יש לי זכות דיבור קטנה, לא הרבה, קטנה, כיושב-ראש.

אחמד טיבי (הרשימה המשותפת):

אני מבקש שתרחיב הנקודה של - - -

היו"ר דוד ביטן:

אני אישית, אם הייתי צריך לפרש, מה שעשה חבר הכנסת זחאלקה שעמד בהר הבית
וצעק על השוטרים ועל החיילים ועשה את מה שעשה והיה חלק מההתססה - - -

מיכל רוזין (מרצ):

זה תופס גם לגבי חבר הכנסת מוטי יוגב?

אחמד טיבי (הרשימה המשותפת):

- - - מה יותר חמור ההתנהגות של מר יוגב, אורי אריאל או של איימן וזחאלקה?

היו"ר דוד ביטן:

בזכות הדיבור שלך תגיד. אמרתי שוועדת האתיקה היא זאת שיש לה - - -

אחמד טיבי (הרשימה המשותפת):

אבל מצאת לנכון להזכיר את ג'מאל זחאלקה.

היו"ר דוד ביטן:

- - - לפרש את הכלל הזה ברגע שנקבל אותו. לא לי, לא לדוד ביטן. אני אומר את
דעתי, גם כשזה מצב כזה - - - אני רוצה להדגיש שכלל 2(1) לכללי האתיקה זה
שחבר כנסת ימלא את תפקידו מתוך נאמנות לערכיה של מדינה ישראל כמדינה יהודית
ודמוקרטית.

אני אומר, חבר כנסת יהודי כערבי, מי שיפר הפרה חמורה של כללי האתיקה, תהיה
סמכות, זו דעתי, לוועדת האתיקה לתת לו עונש ממשי ולא סיפורי פוגי שהוא רק
יכול לא לבוא לעניין הזה.

דב חנין (הרשימה המשותפת):

אפשר לשאול שאלה ליועצת המשפטית? סמכות ההשעיה היא לא מוחלטת. זאת אומרת,
גם לחבר כנסת מושעה יש זכות להתייצב במליאה ולהצביע כי לא מסלקים אותו
לגמרי. אני אומר את זה מבלי להיכנס לוויכוח אלא ברמה העקרונית - - -

היו"ר דוד ביטן:

אז שיעבוד בהתנדבות. שיבוא ויצביע בהתנדבות. זה המצב היום.

דב חנין (הרשימה המשותפת):

השאלה היא אם לא צריך לקבוע ששלילת השכר היא שלילה חלקית. כמו שההשעיה היא
השעיה חלקית, גם שלילת השכר היא שלילה חלקית כי אותו חבר כנסת חייב
להתייצב, חייב להיות כאן, הוא יכול להיות בהצבעות, הוא צריך להיות בהצבעות
– זה חלק מעבודתו – גם אם השעו אותו.

היו"ר דוד ביטן:

אני אענה לך. כתוב: "עבור תקופה או חלק מתקופה". זאת אומרת הם יכולים
להחליט שהוא מושעה לחודשיים אבל נותנים לו רק חודש שלילה. זאת אומרת, לקחו
בחשבון את מה שאתה אומר גם כן. זה עניין שלהם, אני לא רוצה להיכנס לזה.

יש חבר ועדת אתיקה לידך, אני מאמין שיש לו את האינטליגנציה לפרש את הדברים.
יש משהו במה שאתה אומר, זה צריך יהיה להילקח בחשבון בהחלטת ועדת האתיקה.
היא יכולה לפסוק על חלק מהתקופה מתוך שיקול כזה ואחר.

דב חנין (הרשימה המשותפת):

אני רק אחדד את השאלה ובזה אסיים. השאלה שלי היא לא מבחינת התקופה אלא
מבחינת המהות. גם חבר כנסת מושעה הוא עדיין חלקית - - -

היו"ר דוד ביטן:

הבנתי. אני אומר שהם יכולים לפסוק שחצי מהשכר של חודשיים או חודש אחד שלם
ואז זה כמו חצי.

אני נותן רשות דיבור למיכל רוזין. הבטחתי לה לדבר ראשונה. בבקשה.

מיכל רוזין (מרצ):

אני רוצה לחלק את הדברים שלי לשלושה. קודם כל, להתחיל בעניין השכר. אני
חייבת לומר עוד מהסעיף הקודם אני נעה בכיסאי בחוסר נוחות מכיוון שאנחנו גם
ככה הופכים את הכנסת, על ידי שיטות הבחירות השונות במפלגות ובכלל, להיות
מקום שרק אנשים בעלי אמצעים יכולים בכלל להגיע לכאן.

לכן, מי שהמשכורת היא לא משכורת שבדיוק מממנת את משפחתו ואת צורכי קיומו זה
לא באמת יזיז לו אם יחתכו חצי או יותר ולכן יש פה איזה איום רק כלפי קבוצת
חברי כנסת שאכן מפרנסים את משפחותיהם.

אני שמחה שהורדתם את העניין של העוזרים כי זה באמת הייתה חריגה רצינית
מביטחון תעסוקתי שאנחנו נותנים פה לעובדים שלנו, כשגם ככה הביטחון התעסוקתי
פה הוא זמני ביותר וכל חבר כנסת שנבחר יודע את זה ולוקח את זה על עצמו.

חבר כנסת, גם אם הוא מושעה ולא עובד במליאה ובוועדות, לפעמים חלקי ולפעמים
מלא, הוא עדיין חבר כנסת, עדיין הציבור פונה אליו; הוא עדיין עובד בלשכתו;
הוא עדיין מקבל מאות פניות ביום, כפי שאתה יודע, בל אמצעי התקשורת השונים
שיש לנו והעבודה שלו היא רבה.

לכן, להגיד שמאותו רגע שהוא מושעה הוא יושב באיי סיישל על חוף הים או
בתאילנד, זה פשוט לא נכון. הוא ממשיך להיות נבחר ציבור, וככזה הוא משרת את
הציבור. המצוקה של איך להיענות לה, מצבים מאוד קשים שאנחנו נתקלים בהם,
הבעיה הקשה היא – לא סתם נתת את הדוגמה בסוף דבריך – היא בין אדם לחברו ולא
בין אדם לחפצים ופה נכנס עניין הכוונה ואמרתי את עמדתי. אני חושבת שבין אדם
לחברו, פה הבעיה וההתנהגות. אין ספק שאתם חסרים כלים ואנחנו חסרים אולי
חינוך וערכים, אבל בסופו של דבר אני חושבת שהעניין הכספי צריך להתייחס אליו
מאוד בזהירות.

בעבר אני אישית הייתי חלק מדרישה להסיר חסינות לחברי כנסת או לנשיא או
לבעלי תפקידים כאלה ואחרים שעברו עבירה פלילית או נחשדו בעבירה פלילית
ונחקרו במשטרה. אני חושבת שצריך להפריד בעניין הזה בין מעשה פלילי שנחשד בו
אותו חבר כנסת, שמתנהלת נגדו חקירה במשטרה ומחליטה ועדת הכנסת להסיר
חסינות, הרבה פעמים אני אתמוך בכך שהוא גם לא יקבל שכר באותה תקופה.

יש הבדל משמעותי מאוד בין מקרים כאלה לבין מקרים שבהם ועדשת האתיקה מתייחסת
לא למעשים או למעשה פלילי אלא מתייחסת לחופש הביטוי – על כך בעייתנו. כאשר
מדובר בחופש הביטוי, כאשר מדובר על להעניש, וזה מה שקרה - - -

היו"ר דוד ביטן:

- - - הסתה שגורמת - - -

מיכל רוזין (מרצ):

בסדר. זה חופש הביטוי.

היו"ר דוד ביטן:

זה לא חופש הביטוי.

מיכל רוזין (מרצ):

אז תפתח חקירה פלילית בגין הסתה. זה משהו אחר. אם ועדת האתיקה תחליט שבגלל
החקירה הפלילית בגין הסתה היא משעה את הח"כ זה משהו אחר כי זה מעשה פלילי.

היו"ר דוד ביטן:

יש הבדל בין פלילי לבין מנהלי. את יודעת שיש הבדל. עדיין יכולים לנקוט
הליכים מנהליים ללא קשר לפלילים.

מיכל רוזין (מרצ):

זאת עמדתי, מכיוון שעדיין ועדת האתיקה, עם כל הרצון הטוב כמו שאמר חבר
הכנסת אייכלר, אני מאמינה בכנות מעשיו ודבריו של חבר הכנסת וקנין, היא
עדיין ועדה פוליטית וכאשר אתה בא לבחון חופש ביטוי, אתה תגדיר חופש ביטוי
אחד כהסתה ומישהו אחר יגדיר את זה כחופש ביטוי מלא.

לכן, במקרים האלה אני חושבת שהענשה שהיא לא רק הרחקה אלא היא גם קנס כספי,
כאשר אותו נבחר ציבור, כמו שאמרתי, ממשיך לשרת את הציבור, אני חושבת שזה לא
מידתי, לא הגיוני וצריך לצמצם את ההענשה הכספית אך ורק למצבים שבהם יש
חקירה פלילית שבהם מוסרת החסינות. תודה.

היו"ר דוד ביטן:

תודה.

יצחק וקנין (ש"ס):

אני רוצה להעיר הערה. לא הייתה שום הרחקה על התבטאות. מאז שאני זוכר, היו
עשרות תלונות על התבטאויות, אפילו קשות, מעל הדוכן כלפי הרמטכ"ל – רוצחים
וכל מה שאת לא רוצה – מעולם לא הרחקנו גם על הביטויים האלו. הרחקנו על
המשט - - -

מיכל רוזין (מרצ):

את חנין זועבי לא - - -

מיכל רוזין (מרצ):

על המשט.

היו"ר דוד ביטן:

זה על המשט. היא עשתה פעולה, היא לא - - -

מיכל רוזין (מרצ):

אז תעמיד אותה לדין ובזמן חקירה פלילית - - -

היו"ר דוד ביטן:

אז אני חושב - - -

יצחק וקנין (ש"ס):

היועץ המשפטי שנה שלמה לא העמיד אותה לדין - - -

מיכל רוזין (מרצ):

אנחנו לא נכנסים לוויכוח על זועבי או על זחאלקה או ה-D9 של מוטי יוגב.

היו"ר דוד ביטן:

- - - מה זה קשור להליך הפלילי? אין שום שייכות.

מיכל רוזין (מרצ):

אני ממש לא רוצה להיכנס לגופם של מקרים. אני מדברת על העיקרון ופה אנחנו
מחליטים על עיקרון, גם אם אני אעמוד בראש ועדת האתיקה ולא וקנין.

היו"ר דוד ביטן:

חבר הכנסת רוזנטל, בבקשה.

מיקי רוזנטל (המחנה הציוני):

תודה רבה לך. קודם כל, אני מוקיר מאוג את חבר הכנסת וקנין, אבל יש לו איזו
הנחה שמה שהיה הוא שיהיה.

מיכל רוזין (מרצ):

נכון.

מיקי רוזנטל (המחנה הציוני):

אי אפשר לחוקק על סמך ההנחה הזאת. נכון שוועדת האתיקה עד היום נהגה באחריות
ובמשורה אבל אין שום ביטחון, לאור ההתרחשויות במדינה, שזה גם מה שיהיה
בעתיד. לפיכך, אני חושב שהכול עניין של משקל ומידה.

אני לא מתנגד באופן עקרוני לקנוס חברי כנסת, גם על נזק שהם גורמים בכוונה.
אבל העיתוי שבו זה מובא מעורר חשד כבד שיש פה כוונה נסתרת מאחורי הדברים,
כמו גם ההצעה הזאת שמונחת בפנינו לגבי הענשה חמורה כי אדוני ציטט את דוח
ועדת זמיר שהמליץ על העיקרון - - -

היו"ר דוד ביטן:

על העיקרון, לא על הנסיבות האלה או האחרות.

מיקי רוזנטל (המחנה הציוני):

בכנסת הקודמת קיימנו דיונים נרחבים על כללי האתיקה החדשים והגענו למסקנה
בסוגיה הזאת של הקנס הכספי שוועדת האתיקה צריכה מגוון אמצעים כדי שהתנהגות
חברי הכנסת תשתפר. אין שאלה בכלל. אבל הגענו למסקנה קנס כספי לא יוטל אלא
לאחר שבר הכנסת נענש בעונש אחר על אותה עבירה וזה לא עזר, אז יש להעניש
אותו גם בעונש כספי. זה הגיוני אם כוונתנו באמת לצייד את חברי ועדת האתיקה
באמצעים מרתיעים, וראוי שכך יהיה.

הצענו גם שורה שלמה של הצעות נוספות, למשל: התנצלות של חבר כנסת מעל הדוכן.
זה עונש יותר כואב מהתנצלות כספית. אני לא רוצה לדבר ולהרחיב על הפגיעה
האפשרית בחופש הביטוי ולא להזכיר דברים שקודמי אמרו, שבסופו של דבר זו ועדה
פוליטית, אלא אני רוצה להתייחס - -

היו"ר דוד ביטן:

אבל יש לה ביקורת שיפוטית, אתה יודע את זה. יש לה ביקורת שיפוטית.

מיקי רוזנטל (המחנה הציוני):

- - לתקדים של בתי משפט לגבי הענשת עובדים בקנס כספי. בתי המשפט לענייני
עבודה – חברי הכנסת הם לא עובדים, הם לא עובדים – אבל אפילו אם היינו
אומרים שהם עובדים, בתי משפט במדינת ישראל, גם כשעובד גרם נזק, מעולם לא
גרעו את מלוא שכרו. מעולם. אמרו: הוא ישלם לשיעורים ואף פעל לא יותר גבוה
משליש משכרו. יש תקדימים לא מעטים בעניין הזה, בין היתר, כי אנשים מתפרנסים
מהדבר הזה.

היו"ר דוד ביטן:

אז שיחשבו לפני שעושים פעולות.

מיקי רוזנטל (המחנה הציוני):

אדוני, שמעתי את טענותיך, כדאי שתשמע את טענותיי בכל זאת.

היו"ר דוד ביטן:

אני מבין מהיר.

מיקי רוזנטל (המחנה הציוני):

אני יודע שאתה מבין מהר, ובכל זאת. עצם הוצאת שני סעיפים אלה לדיון היום
ולא במכלול של כללי האתיקה כולם, כי ראוי מאוד שאנחנו נקבל על עצמנו את
כללי האתיקה החדשים, הראויים וגם את הסנקציות שבאות בצדם, אבל להוציא את
הסנקציות בעיתוי הזה מריח לא טוב ואני מציע לך לדחות את הדיון.

נראה לי שאתה עקשן גדול ומסרב לעשות את זה, אז אני חושב שצריך לפחות שני
סייגים לעונש כספי: הראשון, רק במקרה רצידיביסטי, שחבר הכנסת כבר עבר את
אותה עבירה ונקבע לגביה שהיא עבירה חמורה.

היו"ר דוד ביטן:

אני רוצה לשאול אותך שאלה על מה שאתה אומר. אם חבר כנסת ייתן אגרוף לחבר
כנסת אחר אני אחכה שהוא ייתן עוד פעם כדי להעניש אותו. זה מה שאתה אומר.

מיכל רוזין (מרצ):

זו עבירה פלילית.

היו"ר דוד ביטן:

עזבי עכשיו את הפלילי. אני רוצה להבין את ההיגיון מאחורי העניין הזה. אם
העבירה היא מאוד-מאוד חמורה אז אני יכול להטיל מיד. מה, אני צריך לחכות
שהוא יעשה את זה עוד פעם?

מיקי רוזנטל (המחנה הציוני):

אתה מתאר עבירות שעוד לא היו. איש מחברי הכנסת טרם הורשע בוועדת האתיקה
בגרימת נזק לכנסת בכוונה. לא היה דבר כזה. גם לא היה - - -

היו"ר דוד ביטן:

היה נזק. הוכחתי לך עם טיבי שהיה נזק של 22,000 שקל.

מיכל רוזין (מרצ):

אבל זה - - -

היו"ר דוד ביטן:

תוך כדי עצימת עיניים זה גם בכוונה.

מיקי רוזנטל (המחנה הציוני):

לא היה נזק בכוונה ולכן אתה מדבר על עבירות שלא היו. אני גם לא זוכר שחבר
כנסת הורשע בהכאת רעיהו, אני לא זוכר את זה אבל אני לא פה מספיק שנים.
לדעתי, אין הרשעה כזאת, לא הייתה הרשעה כזאת, ולכן - - -

היו"ר דוד ביטן:

ומה שעשתה חברת כנסת - - -

מיקי רוזנטל (המחנה הציוני):

אתה מדבר - - -

היו"ר דוד ביטן:

- - - שפכה מים על חבר כנסת - -

מיקי רוזנטל (המחנה הציוני):

חמור מאוד.

היו"ר דוד ביטן:

זה בסדר?

מיקי רוזנטל (המחנה הציוני):

לא - - -

היו"ר דוד ביטן:

זו עבירה שאני צריך לקבל - - - ולהגיד לה: תשפכי עוד פעם, הפעם על אחמד
טיבי ואז אני אתן לך - - - זה מה שאתה אומר. נו, באמת. יש גבול לכל - - -

מיקי רוזנטל (המחנה הציוני):

- - - הראיה שמה שאני אומר נכון שעובדה היא שהעונש של ההרחקה הרתיע וזה לא
חזר על עצמו.

היו"ר דוד ביטן:

לא. ליברמן עשה את הפעולה הנכונה, לא הכנסת. הכנסת לא עשתה שום דבר בעניין
הזה. ליברמן עשה את הפעולה הנכונה. כל הכבוד לו. לפעמים הוא עושה פעולות
נכונות.

חיים ילין (יש עתיד):

לא בגלל המשפט הזה כאן - - -

מיקי רוזנטל (המחנה הציוני):

עובדה היא שאף חבר כנסת לא חזר על המעשה הפסול והנוראי הזה, עובדה היא ולא
היה צורך בקנס כספי. אבל אם העבירה חוזרת, אז זה מצדיק גם קנס כספי. אבל
הוא צריך להיות מוגבל בסכום ולא יעלה על סכום מסוים, אם כבר אנחנו עושים את
זה.

היו"ר דוד ביטן:

אמרנו עד 6 חודשים, תלוי בוועדת האתיקה. אם - - -

מיקי רוזנטל (המחנה הציוני):

- - - זה חצוף. אתה חושב שכולם במצבך הכלכלי. יש אנשים - - -

היו"ר דוד ביטן:

מצבי לא - - -

מיקי רוזנטל (המחנה הציוני):

יש אנשים שחיים מהמשכורת של חבר הכנסת.

היו"ר דוד ביטן:

גם אני.

מיכל רוזין (מרצ):

ואז יאפשרו להם עבודה אחרת?

היו"ר דוד ביטן:

רבותי, חבר הכנסת צריך איזושהי הרתעה לפעולות קיצוניות.

מיקי רוזנטל (המחנה הציוני):

אדוני, זה לא מידתי.

היו"ר דוד ביטן:

שיחשוב קודם שהוא עושה - - - שיחשוב לפני זה מה הוא עושה.

מיקי רוזנטל (המחנה הציוני):

יש הרתעה ויש ענישה נקמנית. מה שאתה עושה עכשיו זה רצון לענישה נקמנית, כי
הרתעה זה גם רבע משהכר. אתה מנסה עכשיו לעשות פה - - -

היו"ר דוד ביטן:

אני מאפשר לוועדת האתיקה להחליט את ההחלטות. אני לא שופט וזה לא התפקיד
שלי, אני רק נותן להם את הכלים לעשות את הפעולות הנכונות. זה עדיין תלוי
בהם. ועדת הכנסת - - -

מיכל רוזין (מרצ):

כלים דרקוניים מדי לוועדת אתיקה של הכנסת.

מיקי רוזנטל (המחנה הציוני):

אני מציע ליושב-ראש וגם לחברי בוועדה לדחות את זה כי מדובר פה במכלול שלם
של שיקולים שאי אפשר להביא אותם בחשבון בדיון הזה. לדחות אותם לדיון הכללי
העקרוני בכללי האתיקה החדשים ואז נקבל - - -

היו"ר דוד ביטן:

אתה יודע שאני הסכמתי להביא לדיון את - - -

מיקי רוזנטל (המחנה הציוני):

בסדר - - -

היו"ר דוד ביטן:

- - - אבל זה לא אומר - - -

מיקי רוזנטל (המחנה הציוני):

- - - לא הבאת אותם היום - - -

היו"ר דוד ביטן:

זה לא אומר שאנחנו מתחילים את הכול מאפס - - -

מיקי רוזנטל (המחנה הציוני):

זאת הצעתי, זאת הצעתי.

היו"ר דוד ביטן:

- - - גם לקיים וגם למה שיש.

מיקי רוזנטל (המחנה הציוני):

אדוני, זכותי להציע את מה שאני רוצה ואתה תגיד את מה שאתה רוצה.

היו"ר דוד ביטן:

בבקשה, בן ראובן.

מיקי רוזנטל (המחנה הציוני):

אני מבקש לסיים בעניין הזה. אם הצעתי לדחות לא מתקבלת, אני מציע לחברי
הכנסת לקבל את שתי ההסתייגויות שהצעתי, דהיינו, זה רק יהיה במקרה של עבירה
חוזרת ושזה יהיה מוגבל בסכום כספי כי אחרת זה פשוט הפקרות ונקמנות שתתאפשר
בוועדת האתיקה.

היו"ר דוד ביטן:

אני עונה לך שסכום כספי מוגבל לעד 6 חודשים לפי החלטת ועדת האתיקה.

מיכל רוזין (מרצ):

זה רבע מהכהונה של חבר כנסת - - -

היו"ר דוד ביטן:

שיחשוב חבר כנסת לפני שהוא עושה צעדים. זה אחד. לגבי הנושא השני, אני חושב
שיש נסיבות שצריך לעשות את זה מהרגע הראשון ולא לחכות שיעשה את זה פעם
שניה.

בבקשה, חבר הכנסת בן ראובן.

אייל בן ראובן (המחנה הציוני):

אני חבר בוועדת האתיקה, חדש בכנסת. אני אומר את זה כי אני מוכרח להגיד שאני
גם ביקשתי להיות בוועדת האתיקה כי אני חושב שזה נושא מאוד חשוב. אני אומר
את זה פה לכלל חברי, ועדת האתיקה היא מאוד-מאוד מוגבלת מדי ביכולת שלה
להשפיע על דברים שהם דברים חשובים.

אני חושב שהתנהגות ואתיקה של חברי כנסת בהיותנו נבחרי העם והצורך שלנו
להיות דוגמה – ראיתי ואין פה שום קשר בעיני לערבים או יהודים - -

היו"ר דוד ביטן:

אמרתי את בהתחלה.

אייל בן ראובן (המחנה הציוני):

- - אני חושב שיש פה יותר מדי - - -

מיקי רוזנטל (המחנה הציוני):

פוטנציאל הפגיעה בערבים הוא יותר גדול. אני לא אומר שזה מתקיים היום, אני
אומר שזה ברור לכל בר-בי-רב.

אייל בן ראובן (המחנה הציוני):

אני מצייר את התמונה שאני רואה. אני רואה תמונה שהולכת ומקצינה והיא לא
טובה. לא נכחתי בדין הקודם, הצבעתי נגד קודם רק בגלל שהעניין של שבירה
בעיני זה פשוט לא רלוונטי, הנושא ל רלוונטי. אני לא חושב שחבר כנסת ישבור
ולכן הסיפור של ציוד הוא פשוט לא - - -

היו"ר דוד ביטן:

אבל זה קרה בעבר.

אייל בן ראובן (המחנה הציוני):

פה מדובר על איזשהו כלי שבעצם מגביר ובאופן סמלי, אין פה עניין של ענישה,
שאנחנו עכשיו הופכים להיות שופטים ועושים ענישה שתפגע באנשים בצורה מהותית.
לכן אני חושב שבכלל הצורך לדון, כמו שאמר חברי קודם, במכלול סוגיית ועדת
האתיקה על בסיס ועדת זמיר וועדות נוספות, הוא נושא מאוד-מאוד מרכזי שצריך
להיכנס אליו ומהר.

אני חושב שזו בושה לנו ובכלל לכנסת. נדמה לי ש-10 שנים – מיקי, אתה יודע
יותר טוב – הדבר הזה כבר מתגלגל ולא הגיע לכלל דיון - - -

מיקי רוזנטל (המחנה הציוני):

יותר מ-10 שנים.

היו"ר דוד ביטן:

אני רק 5 חודשים חבר כנסת.

מיכל רוזין (מרצ):

אבל אתה חושב ש-6 חודשים זה מידתי?

היו"ר דוד ביטן:

עד 6 חודשים.

מיכל רוזין (מרצ):

אבל אולי צריך להגיע לכנסת עם פנסיה צבאית ואז אין בעיות.

היו"ר דוד ביטן:

תלוי במקרה. אל תעשי דברים שלא צריך לעשות אז לא תהיה בעיה.

אייל בן ראובן (המחנה הציוני):

תנו לי לסיים.

מיקי רוזנטל (המחנה הציוני):

מה הבהילות? בחודש הבא אתה רוצה לעשות את כללי האתיקה – תגמור את זה אז.

היו"ר דוד ביטן:

זה נושא אחד. דרך אגב, אנחנו נדון גם בנושאים שהתייחסת אליהם בדוח שעשית.
בינתיים לא היה יושב-ראש שהביא את זה לדיון, אתה הרי יודע את זה.

מיקי רוזנטל (המחנה הציוני):

זה לא מדויק.

היו"ר דוד ביטן:

לא ראיתי משהו מיוחד - - -

אייל בן ראובן (המחנה הציוני):

היות ואני בסך הכול מקבל פה שאנחנו לא צריכים לפגוע בכיסם של אנשים, ביכולת
הקיום שלהם, אם יש כאלה שזה המצב שלהם. לכן בסך הכול אני מקבל את הכלל
שניתן איזשהו קנס כספי, אבל הייתי שם סייג: אני לא חושב שיש הבדל במהות בין
6 חודשים לבין חודש. אני חושב שיש פה את העניין הסמלי שוועדת הכנסת אומרת:
אני שמה פה - - -

היו"ר דוד ביטן:

אם אני אצמצם את החודשים, אתם תצביעו בעד?

אייל בן ראובן (המחנה הציוני):

אם תצמצם לחודש או משהו כזה, אני - - -

היו"ר דוד ביטן:

רגע. אם נצמצם, תצביעו בעד?

אייל בן ראובן (המחנה הציוני):

אני אגיד לך בדיוק – אני אצביע בעד. זו המלצה שהמלצתי לוועדת הכנסת גם
בסיבוב הקודם. אחד, שזה יהיה עבירה חוזרת וגם - - -

היו"ר דוד ביטן:

עבירה חוזרת אני לא מסכים.

אייל בן ראובן (המחנה הציוני):

- - - זה מתקיים היום בפועל.

היו"ר דוד ביטן:

אני משאיר את זה לשיקול ועדת האתיקה.

אייל בן ראובן (המחנה הציוני):

אבל היושב-ראש אמר את שזה מתקיים היום בפועל, אז בוא נעשה - - -

היו"ר דוד ביטן:

תשאיר את זה לשיקול ועדת האתיקה.

אייל בן ראובן (המחנה הציוני):

לא. למה לשיקול ועדת האתיקה? ככה לפחות זה מתקיים היום בפועל, אמר לך
יושב-ראש הוועדה. אפ זה מתקיים בפועל אז תוציא את זה - - -

היו"ר דוד ביטן:

אני חושב שבמקרים של הפרה אתית חמורה לא צריך להגיד שקודם כל ננזוף ואחר
נעשה משהו.

אייל בן ראובן (המחנה הציוני):

אני חושב שזה כלי סמלי. הייתי מצמצם את זה לחודש.

היו"ר דוד ביטן:

חודש זה מעט מדי. אני מוכן להגיע לפשרה בעניין הזה.

מיכל רוזין (מרצ):

למה? חודש זה - - -

מיקי רוזנטל (המחנה הציוני):

- - - לפרוס את זה ל-4 חודשים - - -

היו"ר דוד ביטן:

אני בכלל מוכן לקבל - - -

היו"ר דוד ביטן:

- - - אין דבר כזה, מה קרה?

היו"ר דוד ביטן:

אני מוכן לקבל את הכלל שיהיה כתוב - - -

חיים ילין (יש עתיד):

- - - אין לך נזק בכלל - - -

היו"ר דוד ביטן:

לא. יש פה: "שלילת שכר עבוד תקופה או חלק מתקופה". אני מוכן שיהיה כתוב:
שלילת שכר או חלקו. זאת אומרת שגם יכולים להגיד שנקצץ לא את כל המשכורת אלא
תלוי בנסיבות של העניין. לזה אני מוכן.

מיכל רוזין (מרצ):

אז אנחנו מבקשים - - -

היו"ר דוד ביטן:

אני מוכן לצמצם את זה – אבל בתנאי שזה פה אחד. אם זה פה אחד, אין לי בעיה.

מיקי רוזנטל (המחנה הציוני):

זה לא הגיוני.

היו"ר דוד ביטן:

אני מוכן לצמצם את זה - - -

מיקי רוזנטל (המחנה הציוני):

- - - אדם שמתפרנס מעבודתו בכנסת.

היו"ר דוד ביטן:

אז לא יעשה דברים. תחשוב לפני שאתה עושה - - -

מיכל רוזין (מרצ):

לילדים שלו לא יהיה אוכל על השולחן.

היו"ר דוד ביטן:

- - - הוא בא בטענות?

מיקי רוזנטל (המחנה הציוני):

אז מה? אז מה, הוא לא - - -

היו"ר דוד ביטן:

בחייך, יש גבול לכל דבר.

מיקי רוזנטל (המחנה הציוני):

אז הוא לא ישלם את חשבונות החשמל באותו חודש?

היו"ר דוד ביטן:

שלא ישלם, שייקח הלוואה.

מיכל רוזין (מרצ):

באמת?

היו"ר דוד ביטן:

אם חבר כנסת עומד בהר הבית ומסית את כולם, אני חושב שזה לא בסדר, שיחשוב
גם - - -

קריאות:

- - -

אחמד טיבי (הרשימה המשותפת):

נעול על אירוע מסוים ועל ח"כ מסוים.

רחל עזריה (כולנו):

- - - לא אירוע מסוים ולא ח"כ מסוים. יש לנו בעיה אמתית - - -

אחמד טיבי (הרשימה המשותפת):

לכן אל תפרשי את הדברים שהוא אמר. הוא אמר זחאלקה, הוא אמר הר הבית, אז אל
תתייפייפי, את חברת ועדת אתיקה. את מדברת נגד ומצביעה בעד.

רחל עזריה (כולנו):

אל תדבר - - - טיבי, חושבת שאנחנו צריכים לדאוג לוועדת האתיקה אבל - - -

אחמד טיבי (הרשימה המשותפת):

אתם משפילים את ועדת האתיקה. אתם מורידים מהסטטוס שלה. הוא נעול על זחאלקה
מתחילת הדיון.

רחל עזריה (כולנו):

- - -

אחמד טיבי (הרשימה המשותפת):

אבל זה החוק.

עבדאללה אבו מערוף (הרשימה המשותפת):

יש לי הערה חשובה לפני ההפסקה.

היו"ר דוד ביטן:

בבקשה. אבל אני אומר שגם אתה יכול להיכנס, גם טיבי יכול להיכנס.

עבדאללה אבו מערוף (הרשימה המשותפת):

בסדר, תשמע את ההערה. אני לא אכנס לדיון על מה שאמרו עמתי, גם מיקי, גם
מיכל וגם ראובן. העיתוי וההד התקשורתי שהיה אתמול בלילה, אני לא קניתי הרבה
דברים - - -

חיים ילין (יש עתיד):

חוק המישוש.

עבדאללה אבו מערוף (הרשימה המשותפת):

- - - לא שמעתם, ב-10 בלילה מתקשרים אלי אנשים, מה הולכים לעשות בקשר
לעוזרים - - -

היו"ר דוד ביטן:

את עניין העוזרים ביטלתי, למרות שאני חושב שלא - - -

עבדאללה אבו מערוף (הרשימה המשותפת):

אני לא אכנס לעניין הכסף - - -

רחל עזריה (כולנו):

אני מבקשת - - -

עבדאללה אבו מערוף (הרשימה המשותפת):

אפשר בבקשה לשמוע? אפשר?

היו"ר דוד ביטן:

- - - כולנו ביחד - - -

רחל עזריה (כולנו):

כי אני לא אמרתי את הדברים - - -

מיקי רוזנטל (המחנה הציוני):

הוא מדבר.

אחמד טיבי (הרשימה המשותפת):

תנו לו להשלים.

עבדאללה אבו מערוף (הרשימה המשותפת):

אם אנחנו רוצים להיות אובייקטיביים, אני לא אכנס לכל מיני היבטים
ולפוליטיקה ולכל מיני סיבות ותירוצים, דיברתי עכשיו עם היועצת המשפטית –
אנחנו אנשים שמסתכלים - - - באופן אובייקטיבי וללא שום קשר לאפליה או לא
אפליה, לדבר כזה צריך להיות לא רק רוב אלא כל ועדת האתיקה, לא 3 מתוך 4.
אולי הדיון היה קצת יורד והסערה הייתה יורדת עם כל ההסתייגויות שלי מהחוק.

היו"ר דוד ביטן:

פה אחד זה בלתי אפשרי.

רחל עזריה (כולנו):

למה? אבל זה מה שקורה היום בוועדת האתיקה.

עבדאללה אבו מערוף (הרשימה המשותפת):

דבר כזה, פה אחד בבקשה.

היו"ר דוד ביטן:

לא.

עבדאללה אבו מערוף (הרשימה המשותפת):

פה אחד.

היו"ר דוד ביטן:

זה כאילו אנחנו סתם מתקנים את - - -

מיכל רוזין (מרצ):

לא נכון, זה לא נכון.

חיים ילין (יש עתיד):

דוד, פה אחד. פה אחד זה אמון בוועדת האתיקה.

אחמד טיבי (הרשימה המשותפת):

אני רוצה - - - למה הוא מתנגד לפה אחד? כי בוועדת האתיקה יש חבר כנסת ערבי.

היו"ר דוד ביטן:

מה פתאום.

אחמד טיבי (הרשימה המשותפת):

עכשיו יש חבר כנסת שלחש לחבר כנסת אחר ואמר לו: אתה לא יודע מה המצב, יש
מישהו משלהם - - -

יואב קיש (הליכוד):

לא ידעתי - - - דרך אגב, לא ידעתי - - -

אחמד טיבי (הרשימה המשותפת):

- - - יש ח"כ ערבי בוועדת האתיקה, אתם לא יכולים לומר פה אחד.

עבדאללה אבו מערוף (הרשימה המשותפת):

ביטן, פה אחד. שיהיה פה אחד, וכולכם תרדו מהעץ. אפילו היועצת המשפטית - - -

אחמד טיבי (הרשימה המשותפת):

חבר הכנסת ג'בארין יותר הגון מ-90% אם לא 95% מחברי הבית. אז תגידו פה אחד.

היו"ר דוד ביטן:

לא. פה אחד לא כעיקרון, לא - - -

עבדאללה אבו מערוף (הרשימה המשותפת):

במקרה הספציפי הזה צריך להיות פה אחד, ביטן. - - - אתה אדם אובייקטיבי - -
-

היו"ר דוד ביטן:

הבעיה שלי האישית זה אם רשימת בשארה, שהיא רשימה קיצונית - - -

אחמד טיבי (הרשימה המשותפת):

אבל מה זה קשור - - -

קריאות:

- - -

חיים ילין (יש עתיד):

עוד פעם הופכת ועדת האתיקה לוועדה פוליטית – חוסר אמון של חברי הכנסת.

רחל עזריה (כולנו):

הכול נעשה פה אחד - - -

קריאות:

- - -

עבדאללה אבו מערוף (הרשימה המשותפת):

- - - שאתה באמת תהיה אובייקטיבי והגון מאוד ובאמת נרד מהעץ. אני מציע שזה
יהיה פה אחד. זה יהיה ממש טוב ושה מה שצריך.

היו"ר דוד ביטן:

בבקשה, חברת כנסת עזריה.

רחל עזריה (כולנו):

יש לנו מתח בין זה שמצד אחד אנחנו צריכים לתת עוד כלים לוועדת האתיקה בגלל
מה שאמרתי על זה שכל אמירה מיד כותרת ראשית בוואלה. זו בעיה אחת. הבעיה
השנייה היא שאנחנו לא יודעים מה יקרה בהמשך. אנחנו לא יודעים מי יהיה חבר
ועדת אתיקה. וקנין הוא אדם - - -

היו"ר דוד ביטן:

קודם כל שנהיה חברי כנסת בהמשך.

רחל עזריה (כולנו):

את זה גם אנחנו לא יודעים, אבל זה לא משנה - - -

עבדאללה אבו מערוף (הרשימה המשותפת):

- - -

רחל עזריה (כולנו):

סליחה, רשות הדיבור אצלי.

היו"ר דוד ביטן:

מה קרה? רק אמתי - - -

רחל עזריה (כולנו):

בסדר. אנחנו צריכים לדאוג לבית המחוקקים של מדינת ישראל, לא משנה מי יישב
פה. זה חלק מהדמוקרטיה, זה אחד התפקידים שלנו.

היו"ר דוד ביטן:

אמרת - - -

אחמד טיבי (הרשימה המשותפת):

הסיכוי - - -

רחל עזריה (כולנו):

הדרך לעשות את זה, כיוון שוועדת האתיקה היא ועדה שיש בה 50% קואליציה ו-50%
אופוזיציה וזה לא מקרי, הרי בערכאה שיפוטית אף פעם אין מספר זוגי, תמיד יש
מספר אי זוגי. ועדת האתיקה היא לא ערכאה שיפוטית וזה בכוונה.

הדרך שאנחנו נשמר את ועדת האתיקה כערכאה כזו שהיא לא שיפוטית אלא ערכאה
אתית זה לעי ידי זה שכל הדברים המאוד קשים והמאוד חמורים, אני חושבת שאלה
כלים שצריכים להיות בידי ועדת האתיקה, זה על ידי השימור של הרוח שגם ככה
קורה בוועדת האתיקה ולעגן את זה בחקיקה שזה חייב להיות פה אחד. זה אחד.

שנית, אני מציעה לחשוב ואני גם מבקשת, על העניין של כמה חודשים וגובה הקנס,
כיוון שאם אנחנו אומרים חצי שנה או עד חצי שנה, גם אם זה חודש או חודשיים,
בטח אם זה יהיה מספר גדול, אנשים צריכים להתפרנס. אנשים אין להם איך להחזיר
הלוואות - - -

היו"ר דוד ביטן:

- - -

אייל בן ראובן (המחנה הציוני):

- - - שזה סביר לגמרי - - -

קריאות:

- - -

היו"ר דוד ביטן:

אני מדגיש שעושים את זה רק במצב מאוד-מאוד חמור - - -

רחל עזריה (כולנו):

בסדר, אבל זה מאוד חמור. כסוד היו"ר, אני רוצה לברך אותך על זה שהבאת את
הדברים. אני חושבת שעל התאריך אפשר לדון. אני חושבת שזה דבר שצריך לדון בו
ואני חושבת שיש לך אומץ ציבורי להביא את זה לפה.

למה אני מדברת על אומץ? כי מה שאתה מביא הוא תקדימי. אין דברים כאלה היום
בוועדת האתיקה. לכן ברור שהשימוש בזה יהיה במשורה. אני חושבת שגם החקיקה
- - -

היו"ר דוד ביטן:

אני סומך על - - -

רחל עזריה (כולנו):

גם החקיקה צריכה להיות במשורה. אני יותר מזה, אנחנו תמיד יכולים לשנות
בהמשך, להקטין זה יהיה בלתי אפשרי, להגדיל או לשנות – תמיד אפשר לקיים על
זה דיון - - -

היו"ר דוד ביטן:

קשה מאוד גם לשנות.

רחל עזריה (כולנו):

לכן אני מציעה שזה יוגבל לחודש. אני רוצה לומר עוד משהו בעניין הזה. אם אתה
עושה יותר מחודש, אתה צריך כבר לחב הכנסת לעבוד במשרה נוספת כי אחרת איך
הוא יממן את החשמל, המים, הואכל, הגנים, הפעוטונים וכל ההוצאות שאנחנו
מכירים ויוקר המחייה - - -

היו"ר דוד ביטן:

רוב חברי הכנסת לא חיים מחודש לחודש.

רחל עזריה (כולנו):

לא נכון. זה לא נכון. הרבה - - -

היו"ר דוד ביטן:

אתמול תקפו אותי בטלוויזיה שהמשכורות מאוד-מאוד גדולה וצריך לבטל את תוספת
השכר, אז מה אתם - - -

רחל עזריה (כולנו):

- - - בגלל שזה מהלך תקדימי, ואני שוב מברת על הדיון האמיץ הזה, אני מציעה
שני דברים ואני מבקשת שהם יכנסו - - -

היו"ר דוד ביטן:

לפה אחד אני לא מסכים.

רחל עזריה (כולנו):

פה אחד; השני, העניין של להגביל לחודש.

חיים ילין (יש עתיד):

דוד, אני רוצה להגיד לך משהו על האומץ שהיא אמרה. אני די חדש ואני לא יודע
מה התקדימים שהיו, אבל אם חברת הכנסת רחל עזריה אומרת לך את המה שיהא אומרת
על פה חד, אני אומר לך שזה לא רק אנחנו עכשיו, אלו חברי הכנסת שנמצאים
בוועדת האתיקה שאתה צריך לעזור להם.

אתה צריך לתת להם מצד אחד כלים ואתה צריך לתת להם את ההסכמה המלאה ב-100%.
תאמין לי, אני אומר לך את זה עכשיו, החוכמה נמצאת בסנהדרין, הוא מקשיה
לכולם ובסוף הרוב קובע, בל פה זה 4 אנשים – תעזור להם, הם לא יכולים כך.

היו"ר דוד ביטן:

היום הכלל אומר: ארבעה מחמישה. נכון?

רחל עזריה (כולנו):

שלושה מארבעה.

היו"ר דוד ביטן:

שלושה מארבעה. לבקש פה אחד, לדעתי זה - - -

חיים ילין (יש עתיד):

- - -

קריאות:

- - -

היו"ר דוד ביטן:

- - - בסדר, שיעשו פה אחד. אבל לבוא מראש ולעשות פה אחד זה מוגזם.

מיכל רוזין (מרצ):

אתה שומר על זה לא פוליטי - - -

היו"ר דוד ביטן:

מי עוד רוצה לדבר? אורן, אתה רוצה להגיד משהו? בבקשה.

אורן אסף חזן (הליכוד):

קודם כל, אני באמת מצדיע לך - - -

היו"ר דוד ביטן:

רגע. מכיוון שבשני הסעיפים הראשונים דנו ארוכות, את הסעיף הבא שמתייחס
להעדפה של יהודה ושומרון מתקציב הכנסת נעביר לדיון ביום רביעי, מחר.

אורן אסף חזן (הליכוד):

אדוני היושב-ראש, קודם כל אני רוצה להצדיע לך, לא רק על עכשיו, לא רק על
אתמול אלא באמת על תקופה שלמה - -

היו"ר דוד ביטן:

- - - על מנת שיהיה זמן לאנשים להתייחס לנושא הזה.

אורן אסף חזן (הליכוד):

גם כשאני מחמיא לך אתה מפריע? אני קורא אותך לסדר.

היו"ר דוד ביטן:

בבקשה.

אורן אסף חזן (הליכוד):

- - על ניהול אמיץ ונכון של הוועדה זאת לכל אורך התקופה. אני הראשון פה
שחושב שאם מענישים, אז להעניש בחומרה ולא בכאילו. יחד עם זאת, צריך להיות
משפט, צריך להיות ענייני. אי אפשר להתעלם לחלוטין מהעובדה – ואני חולק עליך
על זה שאמרתם שחברי כנסת לא חיים מהמשכורת - - -

היו"ר דוד ביטן:

לא אמרתי את זה. להפך, גם אני חי מהמשכורת.

ינון מגל (הבית היהודי):

אני לא חי מהמשכורת.

היו"ר דוד ביטן:

רוב המשכורת הולכת למס הכנסה.

אורן אסף חזן (הליכוד):

יש פה אחרים שחיים מפנסיה והמשכורת אצלם היא עניין שולי, זו לא הנקודה.
להעניש זה דבר נכון, אבל לוועדת האתיקה – חלילה שלא ישתמע כאילו יש לי בעיה
עם ועדת האתיקה, אני סומך ומאמין ובטוח שכל מי שנמצא שם עושה את עבודתו
נאמנה וחלילה לא משיקולים פוליטיים – אבל לתת סמכות כזו שאנחנו יודעים שיש
לנו חרב שמרחפת על הראש, לא רק בדמות נזיפה, לא רק בצורת הענשה כזו שאנחנו
לא יכולים לפעול בוועדות או להביע את עמדתנו, אלה לקחת אותה למקום אחר
שתהווה סתימת פיות בפועל, אני חושב שצריך לשמור על איזון. בכל המשפט החוקתי
במדינת ישראל תמיד עובדים על איזונים ובלמים.

היו"ר דוד ביטן:

לא מדובר פה על סתימת פיות - - -

אורן אסף חזן (הליכוד):

ברשותך. אני כבר הייתי בוועדת האתיקה ואני יודע איך זה מרגיש ואיך זה
מתנהל. אני אומר לך שאין פה עניין בכלל של שמאל או ימין או של ערבים או של
ערבים ויהודים בתוך הכנסת. אני בטוח שיהיו חברי כנסת מהימין שיתקלו בענישה
הזאת ערבה לפני הח"כים הערבים. ידנו תמיד קלה ורכה ורופסת כלפי ההתנהגות
שלהם, בעוד שאת עצמנו אנחנו מכים ומלקים.

אני מבקש, אדוני היושב-ראש, בכל זאת לנסות למצוא איזשהו גורם מאזן. להגביל
לחודש בשלב הזה זה דבר נכון. בשום מקום בעולם רוב פשוט הוא לא כזה שמכריע
בהחלטות כאלה קיצוניות.

היו"ר דוד ביטן:

זה לא רוב פשוט. זה 3 מתוך 4. זה פשוט?

קריאות:

- - -

אורן אסף חזן (הליכוד):

זה רוב רגיל. אני חושב שאתם מסכימים לדברי, אל תפריעו לי בבקשה.

ינון מגל (הבית היהודי):

כן, תמשיך.

אורן אסף חזן (הליכוד):

תודה רבה, המפקד, על האישור. כדי שיהיה לכולנו - - -

מיקי רוזנטל (המחנה הציוני):

אבל מתי - - -

אורן אסף חזן (הליכוד):

מיקי, אם אתה רוצה להעביר את השיח הזה כדי שיהיה לך מה - - -

אחמד טיבי (הרשימה המשותפת):

- - - אורן, אורן, תמשיך. תמשיך, אורן.

אורן אסף חזן (הליכוד):

לא. סליחה. אני אצביע בעד ואתה יודע מה - - -

היו"ר דוד ביטן:

אורן, יש לך עוד דקה.

אורן אסף חזן (הליכוד):

אני לא יכול – זה לא משהו אישי נגדך, אבל מה שאתה עושה פה, גם ההחלטה
מאתמול - -

היו"ר דוד ביטן:

אני לא לוקח את זה אישית.

אורן אסף חזן (הליכוד):

- - הן החלטות אמיצות ונכונות. לעמוד מול הציבור ולהגיד שמחד אתה יודע לעגן
את כל הכלים שאנחנו נותנים לחברי הכנסת בסל אחד כדי שהם יוכלו להיות
מרוכזים למען עבודתם הפרלמנטרית זה דבר שאין לו הרבה פופולריות אבל עשית את
זה. עם זאת, הדבר הזה גם יכול להצטייר מאוד-מאוד פופולרי.

מילה אחרונה. אני מבקש שלפחות בשלב הזה שנקבל את האיזון כי אני לא אצביע על
מצב שבו אנחנו סוגרים את הגולל על - - -

היו"ר דוד ביטן:

הבנו את המסר. אתה כל הזמן לא רוצה להצביע - - -

אורן אסף חזן (הליכוד):

זה לא הוגן להגיד שאני כל הזמן לא רוצה להצביע כשאני לא מצביע במקומות שאני
דואג לאינטרס הציבורי.

היו"ר דוד ביטן:

איתן מצביע כבר הרבה, אני מבקש ממנו לדבר.

איתן ברושי (המחנה הציוני):

הכנסת צריכה להיות מודאגת ממעמדה בציבור כפי שהוא משתקף, כולל בדיון הזה.
אנחנו צריכים להיות המורה, עד כמה שניתן, והמוביל. תראו איך מתנהל הדיון
הזה שהוא משודר. מה אנחנו רוצים אחר כך מצעירים ומנוער ומאחרים?

אורן אסף חזן (הליכוד):

מה רע בדיון?

קריאה:

מה זאת אומרת? מה - - -

איתן ברושי (המחנה הציוני):

יש התפרצות – אתה לא היית פה, בדקות שאני פה, זה לא הדיון שהכנסת צריכה
להיות גאה בו, בתרבות שלו, התנהלות שלו, בצעקות שלו. זה לא מפריד פה בין
אחד לשני. אני חושב שזה שהדיון משודר אולי זה מלהיט את היצרים במקום להרגיע
את הרוחות. אבל בכל זאת, דיון צריך להתנהל כדיון.

יוסי יונה (המחנה הציוני):

צודק.

איתן ברושי (המחנה הציוני):

בחיים לא היינו מנהלים דיון כזה במקום אחר.

רחל עזריה (כולנו):

- - -

מיכל רוזין (מרצ):

- - -

איתן ברושי (המחנה הציוני):

שמעתי אותך רחל וגם אותך ואני לא מקבל את הדבר הזה, בטח לא בדיון שעוסק - -
-

מיכל רוזין (מרצ):

דיברנו בשקט ובטיעונים ענייניים.

איתן ברושי (המחנה הציוני):

דוד, הזמן הוא שלי. תראה מה שאתה עושה.

היו"ר דוד ביטן:

אני אתן לך. אנו בהתייעצות. אני רוצה לעשות פה אחד. דבר, איתן, סליחה. אני
מתנצל.

איתן ברושי (המחנה הציוני):

אני רוצה לומר שיש פה - - -

אחמד טיבי (הרשימה המשותפת):

איפה המצלמות? שאני אגיד לכם מה הוא אומר? יוסף ג'בארין.

יואב קיש (הליכוד):

נכון.

אחמד טיבי (הרשימה המשותפת):

יוסף ג'בארין.

יואב קיש (הליכוד):

אתה יודע מה הוא אמר לי? אני אגיד לך - - -

אחמד טיבי (הרשימה המשותפת):

יוסף ג'בארין. יש ח"כ ערבי בוועדת האתיקה. אתם - - -

היו"ר דוד ביטן:

- - - ריבונו של עולם, מספיק.

אחמד טיבי (הרשימה המשותפת):

אתם מביישים את - - -

היו"ר דוד ביטן:

מי אמר את זה? מי אמר את זה?

יואב קיש (הליכוד):

אתה לא תשקר. אל תשקר - - -

אחמד טיבי (הרשימה המשותפת):

פה אחד בגלל יוסף ג'בארין. אתם לא - - -

יואב קיש (הליכוד):

אחמד, אחמד - - -

אחמד טיבי (הרשימה המשותפת):

בגלל יוסף ג'בארין אתם לא רוצים פה אחד - - -

היו"ר דוד ביטן:

- - - פה אחד - - -

יואב קיש (הליכוד):

- - - לא, הוא משקר. אחמד אל תשקר. בוא לפה ואל תשקר.

אורן אסף חזן (הליכוד):

לא בסדר מה שאתה עושה.

אחמד טיבי (הרשימה המשותפת):

- - - אתם לא רוצים פה אחד בגלל חבר כנסת ערבי - - -

קריאות:

- - -

אורן אסף חזן (הליכוד):

- - - לא מעניין אותי, תהיה בן אדם. קודם כל תהיה בן אדם - - - אל תעשה פה
הצגות.

היו"ר דוד ביטן:

רבותי, מספיק, מספיק.

אחמד טיבי (הרשימה המשותפת):

כולכם יודעים - - - בגלל שיש ח"כ ערבי בוועדת האתיקה - - -

אורן אסף חזן (הליכוד):

- - - דעתו יכולה להיות שונה משלך - - -

היו"ר דוד ביטן:

רבותי, מספיק. נגמר. אורן, שב בכיסא שלך, שב.

יואב קיש (הליכוד):

אל תשקר, שמעת? עכשיו אתה כבר רוצה - - -

היו"ר דוד ביטן:

תירגעו, תירגעו.

אייל בן ראובן (המחנה הציוני):

דוד, בוועדת האתיקה אין דבר כזה. בוועדת האתיקה אין דברים כאלה.

אורן אסף חזן (הליכוד):

- - -

היו"ר דוד ביטן:

אם אני אכניס - - - יהיה - - - די אורן, שב. אורן, מספיק.

אורן אסף חזן (הליכוד):

רק בגלל ההתנהגות - - -

יואב קיש (הליכוד):

- - - לא. הוא משקר. הוא שומע דיון - - -

אחמד טיבי (הרשימה המשותפת):

אתם לא - - - אני יודע למה הוא מתנגד. פה אחד - - - יש נציג של בסיעה
המשותפת - - -

אורן אסף חזן (הליכוד):

- - - אתה היית בוועדת האתיקה, תענה לי - - - לא, באמת, אתה תהיה בוועדת
האתיקה - - -

חיים ילין (יש עתיד):

חברים, מי בעד מיגור הטרור?

היו"ר דוד ביטן:

אורן, אני קורא לך לסדר פעם ראשונה. כן, אתה - - -

קריאות:

- - -

מיכל רוזין (מרצ):

חבר הכנסת ביטן, חברי הליכוד פה הפרו את השקט של הישיבה. אפשר לקבל הסבר מה
קורה פה? ביקשתי מחבר הכנסת ביטן לקבל הבהרה מה קורה בדיון.

היו"ר דוד ביטן:

בבקשה. יש פה ויכוח - - -

ישראל אייכלר (יהדות התורה):

אותה מצגת שהציג חבר הכנסת ברושי.

היו"ר דוד ביטן:

- - - אבל אנחנו עצרנו את זה. בבקשה.

איתן ברושי (המחנה הציוני):

אני בכל זאת רוצה להשלים - - -

ישראל אייכלר (יהדות התורה):

זו הייתה מצגת, שחבר הכנסת ברושי אמר שהדיון הזה נראה בטלוויזיה - - -

קריאה:

- - -

היו"ר דוד ביטן:

אבל יש סוף. מספיק. אמרת את שלך, די.

איתן ברושי (המחנה הציוני):

אני לא התכוונתי – אייל בוא, שב. מיקי, סולידריות עם הסיעה לפחות. אני לא
התכוונתי שתהיה פה המחשה למה שאמרתי על איך שאנחנו מצטיירים כנבחרי ציבור
בעיני הציבור, שזו צורת הדיון וזו רמת הניהול שלו.

לכן, אני רוצה לומר שהכנסת שמטיפה ומקבלת החלטות יותר קשות מזאת שהוצעה פה
לגבי כלל הציבור וקובעת, מיקי, גם גורלות לאחרים בהחלטות שהיא קובעת, יכולה
להרשות לעצמה גם איזושהי מגבלה על עצמה, לפחות במגבלות – אני מוכן להציע
לפני שמתפזרים לקחת את ההצעה של מיקי שנאמרה פה - - -

ישראל אייכלר (יהדות התורה):

מה ההצעה של מיקי?

היו"ר דוד ביטן:

אורן, אני קורא לסדר פעם שנייה - - - אני אוציא אותך וזהו.

אורן אסף חזן (הליכוד):

- - -

היו"ר דוד ביטן:

אתה יכול לעשות מה שאתה רוצה אבל אל תפריע לי.

איתן ברושי (המחנה הציוני):

יש איזה גבול שאי אפשר לעבור אותו. קודם כל, צריך לשפר את ההופעה, מה
שנקרא. שנית, מותר לכנסת לקחת על עמה אחריות קטנה יחסית לעומת מה שהיא
מטילה על כלל הציבור בתוקף סמכויותיה באינסוף נושאים.

מה שאני לוקח ממה שאמרת, מיקי – אני חושב שאפשר להטיל את העונש הזה בשלבים,
כמו שאמרת - - -

מיכל רוזין (מרצ):

איזה עונש? 6 חודשי שכר?

איתן ברושי (המחנה הציוני):

לא, רגע - - -

היו"ר דוד ביטן:

- - - אני קיבלתי את - - -

איתן ברושי (המחנה הציוני):

מיקי אמר שזו עבירה ראשונה ואי אפשר להטיל עליה עונש כאילו היא נעשתה פעם
שנייה. לכן אני חושב לחלק את זה ולומר ככה: אם זו עבירה ראשונה, זה עונש
מצומצם מאוד; אם זו עבירה שחוזרת, זה עונש טיפה יותר גדול. לכן אני חושב,
דוד – הפכתם את זה לשאלה כאילו זה קיום המדינה.

היו"ר דוד ביטן:

אני לא הפכתי.

איתן ברושי (המחנה הציוני):

זה יכול להיות גם בעוד ישיבה. לכן אני מציע לסכם על העיקרון ולאו דווקא
כרגע על המחיר. העיקרון שהכנסת צריכה לאמץ יהיה שהיא יכולה לתת סמכות
לוועדת האתיקה, סמכות שהיא יחסית חריגה, כדי לשמור על ההתנהגות הנכונה. אני
מקבל את ההסתייגות, אני חושב שצריך לאמץ אותה, שיש פה איזו הדרגתיות ויש פה
מידתיות.

אני רוצה לתפוס טרמפ על מה שאמרתי ולהגיד משהו על הסעיף שבגללו באתי
שלא - - -

היו"ר דוד ביטן:

מחר, מחר.

איתן ברושי (המחנה הציוני):

רק משפט להגיד, כדי שיחשבו.: שבמקום שכתוב "יהודה ושומרון" יהיה כתוב גם
"נגב, גליל". שאם יש עדיפות ליהודה ושומרון, יהיה כתוב "נגב, גליל" - - -

רחל עזריה (כולנו):

וירושלים, וירושלים.

היו"ר דוד ביטן:

אם אני אסכים, אתם תסכימו פה אחד?

מיכל רוזין (מרצ):

והערבה - - -

היו"ר דוד ביטן:

ינון, רצית לדבר? דבר.

ינון מגל (הבית היהודי):

אני חושב שבאמת צריך להיזהר חד משמעית בעניין של גודל הקנס.

היו"ר דוד ביטן:

אני אצמצם אותו.

ינון מגל (הבית היהודי):

זה לא מידתי ברמה קיצונית לדבר פה על חודשים, על חודש. קנס של 20,000 שקל.
מי נותן קנס של חודש עבודה? אני מבין אם נותנים לאדם שהפר את כללי האתיקה
קנס בגובה 1,000, 2,000, 3,000, 4,000, 5,000 שקל – רבע מהסכום.

היו"ר דוד ביטן:

זה רק לעבירות משמעותיות, לא לכל דבר. זה עד 20,000.

מיקי רוזנטל (המחנה הציוני):

אלה עבירות אתיות. זה לא רצח, זה עבירות אתיות.

מיכל רוזין (מרצ):

זה לפי דעתי - - - בית משפט עליון קבע רבע מהשכר.

ינון מגל (הבית היהודי):

לא נראה לי בכלל בקנה מידה, ככה שברור - - -

היו"ר דוד ביטן:

רק לעבירות חמורות, לא לכל עבירה.

מיכל רוזין (מרצ):

ועדיין.

אורן אסף חזן (הליכוד):

מה זה עבירה חמורה?

היו"ר דוד ביטן:

אמרתי את זה בהתחלה.

ישראל אייכלר (יהדות התורה):

אני ביקשתי רשות דיבור.

היו"ר דוד ביטן:

אייכלר, בבקשה.

ישראל אייכלר (יהדות התורה):

אדוני היושב-ראש, מעמדה של הכנסת עולה ויורד רק לפי המידה של המתכבד בקלון
חברו. כל גילדה, כל מקום מקצועי, כל בית חולים, כל בית ספר שבו אנשים
מכבדים זה את זה, הוא מכובד בעיני הבריות.

נוצרה נורמה – אני לא יודע מתי זה התחיל, אולי מאז קום המדינה – שכאשר חבר
כנסת רוצה לבלוט, הוא מתחיל להשמיץ את חברי הכנסת או את היחיד או את הרבים
וכך כולנו יוצאים מבוזים. מה שאמר פה חבר הכנסת ברושי הומחש בשידור.

בשעתו, אני רוצה לגלות, שאל אותי אחד מיושבי-ראש הכנסת הקודמים: איך
מחזירים את מעמדה של הכנסת? אמרתי: תוציא את התקשורת מהדיונים בוועדות ואתה
תראה איך שכולם יושבים באופן מכובד. עובדה, כשיש דיון משודר, כולם
משתוללים - -

מיכל רוזין (מרצ):

אני הייתי בכנסת עוד לפני שהיו - - -

ישראל אייכלר (יהדות התורה):

- - כשיש דיון שקט, כולם מדברים לעניין.

ינון מגל (הבית היהודי):

אני חושב שגם פגיעה בכיס תעזור.

ישראל אייכלר (יהדות התורה):

ולכן אני אומר שלא בעניין של הפרת חוק החסינות יתרומם מעמדה של הכנסת.
להיפך, ככל שיפגעו בחסינות חברי הכנסת ובמעמדם, מעמד הכנסת ירד ותהיה פה
מלחמה וישתוללו וילכו לבתי משפט ואז הבג"ץ כבר גם יקבע לנו את השכר - -

מיכל רוזין (מרצ):

נכון.

ישראל אייכלר (יהדות התורה):

- - ויאשימו את מערכת המשפט בשעה שאנחנו עושים את זה. אסור לגעת במעמדה של
הכנסת ובמעמדם של חברי הכנסת כי האלטרנטיבה – אני חשוב שוב על המילה הקשה –
האלטרנטיבה היא קרבות רחוב. הדמוקרטיה היא לא לוקסוס - - -

היו"ר דוד ביטן:

אייכלר, תודה רבה.

היו"ר דוד ביטן:

כשביטן שאומר "אייכלר, תודה רבה", זה סימן שלא תפסת - - -

מיכל רוזין (מרצ):

חבר הכנסת ביטן, תקשיב לקול המיעוט בכנסת. זה חושב מה שהוא אומר - - -

ישראל אייכלר (יהדות התורה):

חבר הכנסת ביטן, זה נראה שלא הבנת מה שאמרתי אם אתה אומר לי "אייכלר.
תודה".

היו"ר דוד ביטן:

הבנתי, הבנתי.

ישראל אייכלר (יהדות התורה):

האם חברות חרדית, חילונית, ערבית, שמאלנית, ימנית יוכלו לחיות ביחד בארץ
אחת או שילכו ברחובות כמו בתחנות המרכזיות כמו ערבי בחוּרַה.

יואב קיש (הליכוד):

ידקרו אחד את השני בסכין בצוואר.

ישראל אייכלר (יהדות התורה):

חס וחלילה. זה לא היום, זה לא מחר. אנחנו חיים בחברה שעומדת בפני סכנות
איומות. רבותי - - -

מיכל רוזין (מרצ):

לא מקשיבים - - -

יואב קיש (הליכוד):

הם בכנסת וגם דוקרים - - -

קריאות:

- - -

ישראל אייכלר (יהדות התורה):

- - - אני מדבר דברים עקרוניים - - -

אחמד טיבי (הרשימה המשותפת):

שמעת מה שהוא אמר? שמעת מה שהוא אמר?

ישראל אייכלר (יהדות התורה):

בעוד 10 שנים - - -

היו"ר דוד ביטן:

לא שמעתי.

אחמד טיבי (הרשימה המשותפת):

- - - בכנסת וגם דוקרים.

מיכל רוזין (מרצ):

- - -

יואב קיש (הליכוד):

אתה רוצה שאני אחדד את מה שאמרתי - - - אני מוכן לחדד את מה שאמרתי - - -

מיכל רוזין (מרצ):

אומר לך פה נציג מיעוט שהוא חלק מהקואליציה - - -

יואב קיש (הליכוד):

אני רוצה לחדד את מה שאמרתי. אתם לא הבנתם מה אמרתי - - -

מיכל רוזין (מרצ):

- - - היה ברור מאוד.

ישראל אייכלר (יהדות התורה):

אז אני בא ואומר - - -

מיכל רוזין (מרצ):

- - - מילה במילה - - -

ישראל אייכלר (יהדות התורה):

תנו לי להגיד את המשפט - - -

מיכל רוזין (מרצ):

אמרת שתחזור בך - - - נורא ואיום. משפט נורא ואיום.

ישראל אייכלר (יהדות התורה):

אנחנו לא מדברים על חוק להיום. היום יש לנו את הרב וקנין, יש לנו חברי כנסת
בוועדת האתיקה שאנחנו מאמינים להם. החברה הישראלית צריכה לחשוב על עוד 10
שנים, כשכולנו כבר נהיה אחרי הכנסת ויישבו פה חברי כנסת אחרים ואם לא ניתן
להם את האפשרות לבטא את מה שהם רוצים, את המחאה שהם מוחים בשם הבוחרים
שלהם, אנחנו מסכנים את הדמוקרטיה ולכן אסור לגעת בחוק החסינות. את הבין בן
גוריון. גם כשבגין היה - - -

יואב קיש (הליכוד):

אייכלר, ברור. הכול ברור - - -

ישראל אייכלר (יהדות התורה):

פעם אסור היה לתת דוח תנועה לחבר כנסת - - -

יואב קיש (הליכוד):

אייכלר, יש לי שאלה אליך. אפשר לשאול אותך שאלה?

ישראל אייכלר (יהדות התורה):

אחרי המשפט הבא.

מיכל רוזין (מרצ):

חבר הכנסת ביטן - - -

ישראל אייכלר (יהדות התורה):

אני אומר שאם אנחנו נבין מה משמעותו של חוק החסינות, אף אחד לא יגע בו.

יואב קיש (הליכוד):

אפשר לשאול אותך שאלה?

חיים ילין (יש עתיד):

אני מבקש 30 שניות. משפט אחד. אני מבקש 30 שניות. לא שאלה, משפט. אני הייתי
אחרי אייכלר.

יואב קיש (הליכוד):

אני רוצה לשאול את אייכלר שאלה לגבי מה שהוא אמר. שאלה קצרה. אומר הרב
אייכלר שמגזר מסוים, מיעוט, שצריך לשמור על הזכויות שלו ולקבל פה נציגות
בכנסת כי אחרת אם הוא לא יקבל פה נציגות בכנסת וחסינות, אתה אומר שהחשש הוא
ממהומות רחוב ומאלימות.

אני שואל אותך אם אתה לא רואה תופעה – ולזה התכוונתי בדברי – שמגזר מסוים
מקבל פה נציגות בכנסת ועדיין אנחנו רואים את - - -

מיכל רוזין (מרצ):

ולכן אמרתי שאתה עושה הכללה גזענית. זה בדיוק מה שאמרתי. אתה לא מבין מה לא
בסדר במשפט שלך. נורא ואיום.

אורן אסף חזן (הליכוד):

המשפט שלו זו המציאות.

מיכל רוזין (מרצ):

זה משפט גזעני ונוראי - - - אני לא מצליחה להבין אותך. זה פשוט נורא ואיום
שאתה לא מבין מה לא בסדר במשפט שלך ואתה טורח להסביר לנו את זה. טורח
להסביר לנו את המשפט שלך. אלוהים אדירים. הכללה - - -

אורן אסף חזן (הליכוד):

- - - אולי תכתוב לה את זה כדי שיהיה לה יותר קל להבין.

מיכל רוזין (מרצ):

- - - הבנתי אותך מצוין. נורא ואיום - - -

יואב קיש (הליכוד):

אני רק אומר שאין קשר בין הדברים. אין קשר בין נציגות בכנסת - - -

היו"ר דוד ביטן:

חיים ילין, יש לך 20 שניות, דבר.

חיים ילין (יש עתיד):

אני חושב - - -

מיכל רוזין (מרצ):

- - - חוסר נימוס והבנה. סליחה, אתה נותן לו – אז גם אני דורשת את זכות
הדיבור. עם כל הכבוד - - -

היו"ר דוד ביטן:

אני לא נותן. מספיק.

חיים ילין (יש עתיד):

אני רוצה להגיד שאם היה פה אחד, אם היה מאה אחוז פה אחד - - -

אורן אסף חזן (הליכוד):

- - -

חיים ילין (יש עתיד):

- - - חבר הכנסת וקנין וחברת הכנסת רחל עזריה - - -

אורן אסף חזן (הליכוד):

- - - תגדיר מה זה עבירות חמורות, אל תיתן פרשנות.

חיים ילין (יש עתיד):

לא יאומן הדבר הזה. אתמול אף אחד לא יכול היה לדבר בכנסת במליאה - - -

היו"ר דוד ביטן:

אף אחד לא מדבר יותר. מספיק - - -

חיים ילין (יש עתיד):

צריך לכבד את חברי הכנסת - - -

אורן אסף חזן (הליכוד):

אדוני היושב-ראש, אתה דורס - - -

היו"ר דוד ביטן:

אתם לא נותנים לאנשים לדבר - - -

חיים ילין (יש עתיד):

אני רוצה להגיד דבר אחרון - - -

קריאות:

- - -

חיים ילין (יש עתיד):

- - - אחרי המשפטים ששמעתי פה, אנחנו ממש גזענים, תסלחו לי.

היו"ר דוד ביטן:

- - - אני מתקן את ההצעה באופן כזה: א', אני רוצה שזה יהיה שכר מלא או
חלקי. אפשר גם לפסוק חצי חודש - - -

אורן אסף חזן (הליכוד):

- - -

היו"ר דוד ביטן:

מספיק כבר. לא כל השכל אצלך. אתה בא עם - - -

אחמד טיבי (הרשימה המשותפת):

- - - אתה יודע מה זה מלא? זה כמה חודשים.

אורן אסף חזן (הליכוד):

- - - בלוף.

היו"ר דוד ביטן:

דבר שני, אני מתקן את ההצעה לעד חודשיים.

אורן אסף חזן (הליכוד):

אני יכול בבקשה - - - דורס מישהו, משאיר אותו פצוע קשה, אתה מקבל 5,000 שקל
קנס. פה, על פליטת פה, אדם ישלם 40,000 שקל קנס? איפה הפרופורציות.

היו"ר דוד ביטן:

עד, אמרתי, עד.

אורן אסף חזן (הליכוד):

אבל מה זה "עד"? אני לא - - -

היו"ר דוד ביטן:

אז תהיה נגד, מה אתה רוצה? באמת

אורן אסף חזן (הליכוד):

אני לא רוצה להיות נגדך - - -

היו"ר דוד ביטן:

אז מה אתה רוצה? מספיק כבר עם זה, נו באמת.

אורן אסף חזן (הליכוד):

אתה קושר לי את הידיים, אני לא יכול להיות נגדך.

היו"ר דוד ביטן:

דבר שלישי, אני מבין הערת לגבי נימוקים מיוחדים.

ארבל אסטרחן:

יש כאן כמה ניסוחים שנועדו להבהיר שזה במצב מאוד-מאוד קיצוני, כתוב:
"נימוקים שיירשמו", "נסיבות מיוחדות" ו-"הפרה חמורה". אני מציעה להוריד את
המילים "נימוקים שיירשמו" כי כל החלטה - - -

דב חנין (הרשימה המשותפת):

חייבים להירשם הנימוקים. זה דברים מצטברים.

היו"ר דוד ביטן:

אם זאת העמדה, אין לי בעיה איתה. הצבעה שמית.

שרן השכל (הליכוד):

דוד, צריך להסדיר משהו אולי שקשור - - -

אורן אסף חזן (הליכוד):

אני מבקש 5 דקות התייעצות, בבקשה, לפני ההצבעה.

שרן השכל (הליכוד):

קשה לי להצביע על זה ואני אסביר לך למה. מצד אחד, ביחוד בימים האחרונים,
אנחנו עדים להסתה ולחוסר אחריות של חלק מחברי הכנסת. אם באמת הציבור רואה
שחברי הכנסת, המנהיגים שלו, לא לוקחים אחריות, אז אנחנו צריכים ליצור משהו
שבאמת - - -

אורן אסף חזן (הליכוד):

אדוני היושב-ראש, אפשר שתי דקות התייעצות סיעתית? אני מבקש התייעצות
סיעתית.

שרן השכל (הליכוד):

מצד שני, איפשהו נשמע לא מידתי או - - -

אורן אסף חזן (הליכוד):

התייעצות קואליציונית.

היו"ר דוד ביטן:

אין בעיה. 3 דקות הפסק להתייעצות קואליציונית. 5 דקות.

(הישיבה נפסקה בשעה 14:10 ונתחדשה בשעה 14:15.)

היו"ר דוד ביטן:

יושב-ראש ועדת האתיקה ביקש ממני להסכים שזה יהיה חודש. גם חבר הוועדה עצמו
ועוד חברת ועדה ביקשו. אני מוכל ללכת לזה.

ארבל אסטרחן:

השלילה תהיה לשכר מלא או חלקי - - -

היו"ר דוד ביטן:

של עד חודש.

קריאה:

מה בסוגית מספר מצביעים?

היו"ר דוד ביטן:

פה אחד. זה תיקון חוק יסוד. אני לא מוכן שזה לא יהיה פה אחד.

אחמד טיבי (הרשימה המשותפת):

זה לא חוק יסוד.

היו"ר דוד ביטן:

לא משנה. טעות שלי.

אורן אסף חזן (הליכוד):

די, נגמר הוויכוח.

מיכל רוזין (מרצ):

אפשר הסבר?

מיקי רוזנטל (המחנה הציוני):

אנחנו רוצים התייעצות סיעתית. גם לנו מותר.

היו"ר דוד ביטן:

בבקשה.

ארבל אסטרחן:

פעם אחת.

היו"ר דוד ביטן:

היועצת המשפטית אומרת שאי אפשר.

מיקי רוזנטל (המחנה הציוני):

רוצים לדעת - - -

היו"ר דוד ביטן:

אני מבקש הצבעה שמית.

מיקי רוזנטל (המחנה הציוני):

אבל אנחנו רוצים לדעת על מה - - -

היו"ר דוד ביטן:

אמרתי כבר מה, סיכמתי לפני זה. הסיכום היחיד: מחודשיים לחודש. מה הבעיה?

מיקי רוזנטל (המחנה הציוני):

מה עם פה אחד?

היו"ר דוד ביטן:

פה אחד לא. אני לא מוכן פה אחד.

אורן אסף חזן (הליכוד):

אני אסביר לך למה - - -

היו"ר דוד ביטן:

לא. אל תסביר.

אורן אסף חזן (הליכוד):

אני סומך על יושב-ראש הוועדה ועל יושב-ראש ועדת האתיקה.

היו"ר דוד ביטן:

היועצת המשפטית, בבקשה.

ארבל אסטרחן:

אמרתי לך שיש פה עוד כמה תיקונים טכניים קטנים בסעיף הזה, אני אגיד מהם. יש
היום סעיף שאומר שאם ועדת האתיקה הפעילה את סמכותה נגד חבר כנסת והוא המשיך
לעבור על ההוראות, היא יכולה לשוב ולדון בעניינו אם היא מסרה לו את ההודעה
מראש בדואר רשום. מוצע להוריד את מילים "בדואר רשום", זו לא דרך שהיום
מודיעים דברים לחברי כנסת.

עוד תיקון קטן: ברשימת הסנקציות היום כתוב :שלילת זכות לקבל רשות דיבור
במליאה או בוועדות לתקופה שלא תעלה על עשרה ימי ישיבות". מוצע להבהיר פה
שזה ימי ישיבות של הכנסת, כלומר של מליאת הכנסת, בגלל שיש פה גם עניין של
ועדות.

היו"ר דוד ביטן:

טוב. הצבעה שמית לעשות. אנחנו מתקנים לעד חודש, מלא או חלקי. תקריאי עוד
פעם כדי שכולם ישמעו.

ארבל אסטרחן:

אני צריכה לנסח את זה, אבל נאמר שהשלילה תהיה עבור התקופה של ההרחקה או חלק
מהתקופה של ההרחקה. השארנו שזה לפי שיקול דעת ועדת האתיקה מנימוקים שיירשמו
אם היו נסיבות מיוחדות - - -

היו"ר דוד ביטן:

הלכתי לקראת האופוזיציה. מה אתם רוצים? זה גם לא טוב?

מיקי רוזנטל (המחנה הציוני):

זה עניין מהותי.

דב חנין (הרשימה המשותפת):

צריך להגן גם חברי הכנסת של הקואליציה שיש להם לא מעט - - -

היו"ר דוד ביטן:

הלאה.

ארבל אסטרחן:

שהשלילה תהיה של השכר כולו או חלק והיא תהיה לתקופה שלא תעלה על חודש, גם
אם ההרחקה הייתה לתקופה ארוכה יותר.

היו"ר דוד ביטן:

בבקשה, הצבעה שמית, בבקשה.

מיקי רוזנטל (המחנה הציוני):

אני ביקשתי שיהיה עוד תנאי, אם יקבל אותו: או שזה יהיה על עבירה חוזרת - -

היו"ר דוד ביטן:

עבירה חוזרת זה בלתי אפשרי.

מיקי רוזנטל (המחנה הציוני):

- - או לחילופין שזה יהיה פה אחד.

היו"ר דוד ביטן:

אדם שעבר עבירה חמורה, לא נגיד לו: תעשה את זה עוד פעם ואז ניתן לך קנס.

אורן אסף חזן (הליכוד):

נכון.

מיקי רוזנטל (המחנה הציוני):

אבל איפה - - -

היו"ר דוד ביטן:

- - - לא באים במקום ועדת האתיקה - - -

מיכל רוזין (מרצ):

אבל חבר הכנסת וקנין אמר שיש מדרג ענישה - - -

יצחק וקנין (ש"ס):

רבותי, רבותי, אני רוצה להגיד משהו.

היו"ר דוד ביטן:

לא, לא. אל תגיד. עזוב.

יצחק וקנין (ש"ס):

- - - אני אומר לך - - -

היו"ר דוד ביטן:

הצבעה שמית.

דוד ביטן – בעד

מיכל רוזין (מרצ):

רגע, אבל וקנין מנסה להגיד משהו.

יצחק וקנין (ש"ס):

אני פותר את הבעיה. תקשיב לי, דוד - - -

היו"ר דוד ביטן:

יואב קיש – בעד

מיקי רוזנטל (המחנה הציוני):

רגע, וקנין רוצה להגיד משהו - - -

היו"ר דוד ביטן:

צחי הנגבי איננו.

שרן השכל במקום צחי הנגבי – בעד

יצחק וקנין (ש"ס):

הפתרון שלי: אם זאת עבירה ראשונה - - -

היו"ר דוד ביטן:

די, וקנין - - -

יצחק וקנין (ש"ס):

מה זה "די, וקנין" - - - אם זו עבירה ראשונה חייבת להיות קבלה פה אחד.
עבירה שניה שחוזרת על עצמה, רוב חברי הוועדה - - -

מיכל רוזין (מרצ):

יפה, זה לא עלה עד עכשיו. איפה היית?

אורן אסף חזן (הליכוד):

- - - אני נגד זה. אתם תלכו - - -

היו"ר דוד ביטן:

אתם לא מקשיבים לי. אני אמרתי שאני לא בא להחליף את ועדת האתיקה. יש ועדת
אתיקה מוסמכת, היא תקבל את ההחלטות. אתם לא רוצים לשמוע.

יואב קיש (הליכוד):

הצבעתי בעד ואני הולך.

אורן אסף חזן (הליכוד):

אפשר גם להצביע?

רחל עזריה (כולנו):

כבוד היו"ר ביטן, יש לנו פה יו"ר ועדת אתיקה מצוין. אני מציעה שהחוק יהיה
ברוח שלו ולכן אני מציעה לקבל - - -

היו"ר דוד ביטן:

לא. תצביעי נגד. את יודעת מה, נמאס לי. די כבר. תעשי מה שאת רוצה. מצדי
שתצביעו נגד. אני רואה - - - גילדה אמתית.

אתי בן יוסף:

(קוראת בשמות חברי הכנסת)

אורן חזן – בעד

מיקי זוהר – אינו נוכח

אייל בן ראובן במקום מרב מיכאלי – בעד

איתן ברושי במקום איילת נחמיאס ורבין – בעד

יואל חסון – אינו נוכח

איימן עודה – אינו נוכח

אחמד טיבי – נגד

חיים ילין במקום אלעזר שטרן – נגד

רועי פולקמן – אינו נוכח

רחל עזריה במקום רועי פולקמן – בעד

ינון מגל – בעד

יצחק וקנין במקום יואב בן צור – בעד

יצחק וקנין (ש"ס):

אני בעד, אני רק אומר שאני אגיש הסתייגות לפי הצעה שלי לקריאה שנייה
ושלישית.

רחל עזריה (כולנו):

- - - מצטרפת להסתייגות.

אייל בן ראובן (המחנה הציוני):

ואני אותו דבר, אני מצטרף להסתייגות הזאת. אני מבקש שייכתב.

היו"ר דוד ביטן:

אין הסתייגות בקריאה ראשונה.

יצחק וקנין (ש"ס):

לא. שנייה ושלישית.

היו"ר דוד ביטן:

לא נרשמת. כשזה יבוא, תגישו איזה הסתייגות שאתם רוצים.

אחמד טיבי (הרשימה המשותפת):

אבל דפי ההיסטוריה רושמים - - - לא מוסריות. הפרוטוקול רושם הכול.

היו"ר דוד ביטן:

עכשיו את בעד או נגד?

רחל עזריה (כולנו):

בעד, יחד עם ההסתייגות.

היו"ר דוד ביטן:

עכשיו את בעד או נגד? לא יודע לגבי ההסתייגויות.

רחל עזריה (כולנו):

עניתי את התשובה שלי.

היו"ר דוד ביטן:

הלאה. היא לא נרשמת, התשובה. שתדעי.

רחל עזריה (כולנו):

אני אדאג שהיא תירשם, שזה יהיה רלוונטי.

היו"ר דוד ביטן:

בסדר.

אתי בן יוסף:

(קוראת בשמות חברי הכנסת)

רוברט אילטוב – אינו נוכח

ישראל אייכלר – נמנע

ישראל אייכלר (יהדות התורה):

אני נמנע. אני נגד כל פגיעה בחסינות חברי הכנסת.

מיכל רוזין (מרצ):

כל הכבוד.

ישראל אייכלר (יהדות התורה):

אני נמנע.

היו"ר דוד ביטן:

מה התוצאות בבקשה.

מיקי רוזנטל (המחנה הציוני):

רגע, אני לא הצבעתי, מה זה?

היו"ר דוד ביטן:

קראנו את השם.

אתי בן יוסף:

קראנו יואל חסון ואמרנו אינו נוכח - - -

מיקי רוזנטל (המחנה הציוני):

אני מצביע במקומו. נגד.

אחמד טיבי (הרשימה המשותפת):

מקובל לשאול עוד פעם.

היו"ר דוד ביטן:

אין בעיה. לא קרה כלום. נגוסה גם בא, תשאלי אותו.

אתי בן יוסף:

(קוראת בשמות חברי הכנסת)

אברהם נגוסה – בעד

היו"ר דוד ביטן:

מה אתה מצביע, רוזנטל?

מיקי רוזנטל (המחנה הציוני):

נגד.

אחמד טיבי (הרשימה המשותפת):

לא אמרתם איימן עודה, דב חנין במקומו.

היו"ר דוד ביטן:

בסדר, לא קרה כלום. אנחנו לא גונבים הצבעה.

מיקי רוזנטל במקום יואל חסון – נגד

דב חנין במקום איימן עודה – נגד

אחמד טיבי (הרשימה המשותפת):

אייל מה הצבעת? לא שמענו.

היו"ר דוד ביטן:

הצביע בעד.

אתי בן יוסף:

אייל הצביע בעד.

היו"ר דוד ביטן:

תקריא לנו את התוצאות. טיבי, הצבעת או לא הצבעת, טיבי?

אחמד טיבי (הרשימה המשותפת):

כל הדיון הצבעתי.

חיים ילין (יש עתיד):

- - - רביזיה - - -

היו"ר דוד ביטן:

הרביזיות מחר.

אתי בן יוסף:

10 בעד, 4 נגד ואחד נמנע.

היו"ר דוד ביטן:

לא יכול להיות אחד נגד. היו יותר נגד.

אתי בן יוסף:

4 נגד ואחד נמנע.

היו"ר דוד ביטן:

הישיבה נעולה.

הישיבה ננעלה בשעה 14:30.
