הכנסת העשרים

מושב שלישי

פרוטוקול מס' 231

מישיבת ועדת הכנסת

יום שני, כ"ב באדר התשע"ז (20 במרץ 2017), שעה 9:30

סדר היום:

1.  טענות נושא חדש בהצעת חוק מימון מפלגות (תיקון מס' 35), התשע"ז-2017
    (כ/678), הנדונה בוועדה המשותפת של ועדת הכנסת וועדת החוקה, חוק ומשפט.

2.  פניית יו"ר ועדת הכספים בדבר טענת נושא חדש בהצעת חוק הגליל (תיקון
    מס' 12) (הארכת התקופה למתן עדיפות למשק הלול במרום הגליל),
    התשע"ז-2017 (כ/681).

3.  פניית יו"ר ועדת החוקה, חוק ומשפט להעברת הצעת חוק חוזה הביטוח (תיקון
    – מיצוי הליכים בתביעות תחלוף), התשע"ה-2015 (פ/1162/20), מוועדת
    החוקה, חוק ומשפט לדיון בוועדת הכספים.

4.  רביזיה על החלטת ועדת הכנסת בדבר מיזוג הצעות החוק הבאות:

  הצעת חוק זכות השגה על החלטה בעניין רישוי מקצועות בתחום הרפואה והבריאות
  (תיקוני חקיקה), התשע"ז-2017 (כ/696).

  הצעת חוק זכות ערר על החלטה בעניין רישוי מקצועות רפואיים (תיקוני
  חקיקה), התשע"ז-2017 (פ/3671/20).

5.  בקשת יו"ר ועדת העבודה, הרווחה והבריאות למיזוג הצעות חוק הבאות:

1.  הצעת חוק הזכות לעבודה בישיבה (תיקון מס' 3) (הבטחת תנאים הולמים
    למאבטחים), התשע"ז-2017 (כ/689).

2.  הצעת חוק עמדות שמירה לעובדים בענף השמירה והאבטחה, התשע"ז-2016
    (פ/3545/20).

1.  הצעת חוק פעולות איבה (תיקון מס' 34) (תגמולים לנפגעי פעולות איבה
    שהתרחשו מחוץ לישראל, התשע"ז-2017 (כ/695).

2.  הצעת חוק התגמולים לנפגעי פעולות איבה (תיקון – הקמת ועדת חריגים
    לנפגעי פעולות איבה שהתרחשו מחוץ לישראל), התשע"ז-2017 (פ/3708/20).

6.  בקשת יו"ר הוועדה המיוחדת לדיון בהצ"ח התכנון והבניה (תיקון – פיצול
    דירות) ובהצעת חוק בעניין תקופת לידה והורות למיזוג הצעות החוק הבאות:

1.  הצעת חוק שינויים בהסדר תקופת הלידה וההורות (תיקוני חקיקה),
    התשע"ז-2017 (פ/3781).

2.  הצעת חוק עבודת נשים (תיקון הארכת חופשת לידה), התשע"ה-2015 (פ/1135).

7.  עבודת ועדות הכנסת בפגרת הפסח.

8.  מינוי מ"מ ליו"ר הכנסת בעת היעדרו מן הארץ.

9.  קביעת ועדות לדיון בהצעות החוק הבאות:

1.  הצעת חוק בנק ישראל (תיקון מס' 4) (הוועדה ליציבות פיננסית),
    התשע"ז-2017 (מ/1112).

2.  הצעת חוק לתיקון פקודת מס הכנסה (מס' 239), התשע"ז-2017 (קריאה
    ראשונה), (מ/1116).

3.  הצעת חוק מעמדן של ההסתדרות הציונית העולמית ושל הסוכנות היהודית
    לארץ-ישראל (תיקון – התקשורת למימוש מטרות ציבוריות), התשע"ז-2017
    (פ/3927/20).

4.  הצעת חוק מעמדן של ההסתדרות הציונית העולמית ושל הסוכנות היהודית
    לארץ-ישראל (תיקון – התקשורת למימוש מטרות ציבוריות), התשע"ז-2017
    (פ/3926/20).

5.  הצעת חוק לתיקון פקודת ביטוח רכב מנועי (נוסח חדש)(מס' 22),
    התשע"ז-2017 (מ/1113).

6.  הצעת חוק לתיקון פקודת מס הכנסה (מוסד הפועל לטובת מדינת ישראל),
    התשע"ז-2017 (פ/3667/20).

7.  הצעת חוק למניעת מפגעים (תיקון – מניעת רעש ממערכת כריזה בבית תפילה),
    התשע"ז-2016 (פ/3590/20).

8.  הצעת חוק עבודת נשים (תיקון – תקופת לידה והורות לבן זוג של עובדת
    שילדה יותר מילד אחד), התשע"ז-2016 (פ/3473/20).

10. קביעת ועדות לדיון בהצעות לסדר היום בנושאים:

1.  "מחדל התנהלות הבנקים במקרה של פישמן" הצעת חה"כ איילת נחמיאס ורבין.

2.  "הסכנה לסגירת עמותת "איילים" ופיזורם של 1,300 סטודנטים בנגב ובגליל"
    הצעת חברי הכנסת איציק שמולי ויפעת שאשא ביטון.

נכחו:

חברי הוועדה:

יואב קיש – היו"ר

אמיר אוחנה

ישראל אייכלר

רוברט אילטוב

דוד ביטן

יואב בן צור

יואל חסון

אחמד טיבי

אברהם נגוסה

איילת נחמיאס ורבין

רועי פולקמן

חברי הכנסת:

יהודה גליק

משה גפני

יצחק וקנין

דב חנין

מיכאל מלכיאלי

אורי מקלב

אוסאמה סעדי

רחל עזריה

מוזמנים:

מזכירת הכנסת ירדנה מלר-הורוביץ

  ------------------------------------------------------------------------
  שגית אפיק   –   היועצת המשפטית לוועדת הכספים
  ----------- --- --------------------------------------------------------
  רעות ימין   –   הלשכה המשפטית, משרד החוץ

  ברוך לוברט  –   השלכה המשפטית, משרד האוצר

  גילי ברנר   –   שדלן/ית, מייצג/ת את איגוד חברות הביטוח בישראל
  ------------------------------------------------------------------------

ייעוץ משפטי:

ארבל אסטרחן

מנהלת הוועדה:

אתי בן יוסף

רישום פרלמנטרי:

אור שושני

בחירת ממלא מקום ליושב-ראש הכנסת בעת היעדרו מהארץ

היו"ר יואב קיש:

בוקר טוב לכולם, אני פותח את הישיבה. סדר היום יתנהל לפי האילוצים של
הוועדה הזו והאילוצים של חברי הכנסת השונים. אני מתחיל במכתב שקיבלנו
ממזכירת הכנסת ירדנה מלר-הורוביץ בנושא בחירת ממלא מקום ליושב-ראש הכנסת
בעת היעדרו מהארץ:

יושב-ראש הכנסת חבר הכנסת יולי יואל אדלשטיין עתיד לצאת מהמדינה ביום שני
כ"ט באדר התשע"ז, 27 במרץ 2017, ולשוב ארצה ביום ראשון ו' בניסן התשע"ז, 2
באפריל 2017. אנחנו צריכים לקבל את המלצת היושב-ראש שאת מקומו ימלא סגן
יושב-ראש הכנסת חבר הכנסת יצחק וקנין, שנמצא איתנו כאן.

אני בהחלט רוצה להיענות לבקשתו של יושב-ראש הכנסת. מי בעד? מי נגד? מי
נמנע?

הצבעה

בעד הבקשה – פה אחד

בקשת יושב-ראש הכנסת לבחירת ממלא מקום בעת היעדרו מהכנסת נתקבלה.

היו"ר יואב קיש:

ההצעה התקבלה פה אחד.

מזכירת הכנסת ירדנה מלר-הורוביץ:

תודה.

עבודת ועדות הכנסת בפגרת הפסח

היו"ר יואב קיש:

מה לגבי הנושא של הוועדות בפגרה? את רוצה להישאר לזה?

מזכירת הכנסת ירדנה מלר-הורוביץ:

כן.

היו"ר יואב קיש:

אנחנו מדברים עכשיו על עבודות הוועדות בפגרה. אנחנו לקראת פגרת הפסח, שהיא
פגרה יותר קצרה וגם יש בה את חול המועד. אנחנו ממליצים כך:

בהתאם לסעיף 112(א) לתקנון הכנסת הכוונה היא להתיר לוועדות הכנסת, לרבות
ועדות מיוחדות, ועדות משותפות וועדות המשנה, להמשיך בעבודתן בימי פגרת
הפסח, אולם מספר הישיבות שתקיים כל ועדה לא יעלה על ארבע ישיבות, אלא אם כן
יושב-ראש הכנסת יתיר, במקרים מיוחדים, ישיבות נוספות, לפי סעיף 112(ב)
לתקנון. לעניין זה סיורים של ועדה כמוהם כישיבות הוועדה. ההגבלה האמורה לא
תחול על ועדת הכנסת, ועדת הכספים וועדת החוץ והביטחון. על יושבי-ראש
הוועדות להודיע לחברי הוועדה על קיום ישיבה בפגרה ועל סדר יום לפחות ארבעה
ימים מראש, ובמניין הימים יבואו בחשבון יום מסירת ההודעה ויום קיום הישיבה.

איילת נחמיאס ורבין (המחנה הציוני):

כמה ימי עבודה בערך יוצאים בפגרה? כי אנחנו רוצים להבין כמה ישיבות זה
הגיוני ולמה לא שש ישיבות?

מזכירת הכנסת ירדנה מלר-הורוביץ:

זה חמישה שבועות.

היו"ר יואב קיש:

שישה שבועות, מתוכם שבוע חופש. זה סביר לגמרי, זה בערך פעם בשבוע עבודה.
בנוסף, לא ניתן לקיים ישיבות נוספות בוועדה ביום שבו נקבעה הישיבה או
להוסיף נושאים לסדר היום שנקבע, אלא בהודעה מראש של ארבעה ימים לפחות. זאת
אומרת, אתה יכול להודיע על ישיבה עוד שבועיים, ועד ארבעה ימים אתה יכול
להודיע על נושאים נוספים. והישיבות לא אמורות לחרוג מהמקובל בוועדה.

חברים, אני מציע את זה להצבעה. מי בעד? מי נגד?

הצבעה

בעד ההצעה – פה אחד

ההצעה בדבר עבודת ועדות הכנסת בפגרת הפסח נתקבלה.

היו"ר יואב קיש:

ההצעה התקבלה פה אחד.

פניית יו"ר ועדת הכספים בדבר טענת נושא חדש בהצעת חוק הגליל (תיקון מס' 12)
(הארכת התקופה למתן עדיפות למשק הלול במרום הגליל), התשע"ז-2017

היו"ר יואב קיש:

נמצא איתנו יושב-ראש ועדת הכספים, שביקש כמה נושאים. יש לנו - - -

איילת נחמיאס ורבין (המחנה הציוני):

סדר יום פסיכופתי.

היו"ר יואב קיש:

כן. שמתי את הכול בסדר היום ואנחנו פשוט נראה מה אנחנו מספיקים לעשות.

חבר הכנסת גפני, יש לנו שני חוקים לקביעת ועדה בינך לבין חברת הכנסת רחל
עזריה. אני לא מעלה את זה היום לדיון, אנחנו צריכים לשבת וללבן את זה. יש
את הטענה לנושא חדש בעניין חוק הגליל, של חבר הכנסת גליק. גליק, אתה רוצה
להציג את הנושא החדש?

יהודה גליק (הליכוד):

לפני שאני מציג אני קודם כול רוצה לציין שבימים האחרונים התפרסמו כתבות
בתקשורת ובהן הושמץ חבר הכנסת וקנין. אני מגנה את הכתבות האלה מכול וכול.
לא היה לי שום חלק בהן - - -

יצחק וקנין (ש"ס):

בסדר, אני מתמודד עם זה.

יהודה גליק (הליכוד):

אני חושב שחבר הכנסת וקנין... אני שמח שהצבענו עליו עכשיו כממלא מקום
יושב-ראש הכנסת ונדמה לי שכולם פה מסכימים פה אחד שהאיש ישר והגון, וכל מה
שנאמר שם – לא ממני, גם לא ברמז ולא במשל.

יצחק וקנין (ש"ס):

נתמודד עם זה, אל תדאג.

היו"ר יואב קיש:

אני שמח שזה נאמר, זה חשוב.

משה גפני (יו"ר ועדת הכספים):

רק שמי ששלח אותך גם שלח את הכתבה הזאת.

יהודה גליק (הליכוד):

לא, אני לא - - -

היו"ר יואב קיש:

חברים, בבקשה, לעניין.

יהודה גליק (הליכוד):

לעניינו של העניין, אני בא פה בשם תקנון הכנסת ובשם הסדר הטוב. יש פה כמה
בעיות אקוטיות לגבי העניין הזה. הכנסת קיבלה הצעת חוק שבה נאמרה שורה אחת:
"הצעת חוק הגליל (הארכת תקופה למתן עדיפות למשק הלול במרום הגליל)". זאת
הייתה הצעת החוק שעמדה בפני הכנסת.

שני דברים. א', עצם העלתה לקריאה ראשונה הייתה בעייתית, כי הסתבר שבמועד
ההצבעה על הקריאה הראשונה נפלה הצעה להארכת חוק הגליל בהצבעה, כיוון שהיא
הצעה פרטית תקציבית שלא זכתה בתמיכת הממשלה בהתאם לדרישות חוק היסוד,
כלומר, הצביעו בעדה רק 28 ח"כים ולא 50, ולכן יש פה איזשהו עיוות שחייבים
לתקן אותו בהצבעה חוזרת בקריאה ראשונה. אז זה לגבי עצם ההצבעה לקריאה
ראשונה, שהייתה הצבעה לא חוקית.

עכשיו לעצם העניין. מה שהתקבל בוועדה ומה שרצו והצביעו בשבוע שעבר... ואני
שמח שהיועצת המשפטית החזירה את זה, אבל רק אחרי שצפצפו על הבקשה שלי לנושא
חדש. אלא שתוכן ההצעה גדל לארבעה עמודים ובתוכם נושאים שמעולם לא היו
קשורים כהוא זה לנושא, נושאים שלא היו קשורים לחוק הגליל מעולם. הגניבו פה
פנימה – אגב, זה פורסם רק כשעתיים לפני הדיון – מסלול שלם של דברים שחורגים
מגדר נושא הצעת החוק - - -

היו"ר יואב קיש:

אני מבין את העניין, אבל בוא נתמקד בעיקר.

יהודה גליק (הליכוד):

הנה, זה בדיוק העיקר. בעצם מדובר בהסדר שהוא שונה לחלוטין, שלא היה קשור
ואין לו שום קשר לחוק, ולכן הניסיון להכניס אותו לחוק נוגד גם הוא את הסדר
הציבורי ואת ההגינות. לא רק שיש פה נושא חדש, אלא יש פה מצב שמגניבים בדלת
האחורית נושא שמעולם לא היה קשור לחוק הגליל, וזה הנושא של חלף הפטם. נדמה
לי שהדבר הזה נוגד בשלושה עניינים: א', הקריאה הראשונה הייתה לא חוקית; ב',
התוספת היא נושא חדש; ג', מדובר פה במשהו שהוא בכלל לא קשור.

לכן אני מבקש את עמדת היועצת המשפטית של ועדת הכספים ושל ועדת הכנסת לגבי
שלושת העניינים האלה.

היו"ר יואב קיש:

מאה אחוז. לפני שנשמע את היועצות המשפטיות, נשמע את ההתייחסות של חבר הכנסת
גפני להערות של חבר הכנסת גליק.

משה גפני (יו"ר ועדת הכספים):

תודה רבה, אדוני היושב-ראש. אני מופתע מכל העניין הזה. לאחר שמליאת הכנסת
אישרה את החוק הזה, מליאת הוועדה דנה מספר רב של ישיבות בעניין הזה. נדמה
לי שמה שחבר הכנסת גליק מעלה כאן הוא לא מעלה על הכנסת הנוכחית, זאת אומרת,
הוא לא מעלה בכלל על הכנסת במדינת ישראל. הפגיעה בכנסת, במה שהוא טוען
בטיעון הראשון שלו, שמגיע חוק שהממשלה העבירה בקריאה ראשונה והוועדה לא תשב
לשנות אותו במהלך הדיונים – המשמעות של העניין היא פגיעה מוחלטת בכנסת.
מעולם לא היה דבר כזה, מעולם מזכיר הממשלה לא נתן אישור שמדובר בתקציבי.
ברגע שהממשלה תומכת והיא אומרת שהיא תומכת בחוק - - -

יהודה גליק (הליכוד):

אבל היא תמכה בהתניה, ולא היה את ההתניה.

משה גפני (יו"ר ועדת הכספים):

בוועדת הכנסת מפריעים לי?

היו"ר יואב קיש:

לא. בבקשה.

משה גפני (יו"ר ועדת הכספים):

וזה לא היה מעולם. אנחנו בשבוע שעבר העברנו חוק. כמו בכל ועדה בכנסת, אנחנו
מעבירים חוקים שאנחנו משנים אותם. זה תפקיד הכנסת ואוי ואבוי אם אנחנו לא
נשנה חוקים ואנחנו נהיה רובוטים שמאשרים את מה שהממשלה אומרת.

הממשלה הייתה שותפה לדיונים האלה, אמר נציג הממשלה בדיון בוועדת הכספים –
ואפשר לראות את זה בפרוטוקול – שזה לא תקציבי. הגיע חבר הכנסת גליק, אחרי
שאנחנו שוברים את הראש שעות ארוכות בדיונים ארוכים ואחרי שהצבענו כבר לטעמי
את ההצבעה האחרונה לסעיף האחרון, וטוען לנושא חדש. מעניין שהטענה שלו על
נושא חדש, אחרי שבעה דיונים, באה בעקבות מכתב של התנועה לאיכות השלטון,
מילה במילה. אחד מהם הייתי צריך להוציא החוצה בגלל שהוא ניסה לשכנע חברי
כנסת להגיד נושא חדש. אם הם באים לנהל לי פה את הכנסת באמצעות חברי - - -

היו"ר יואב קיש:

אבל בסוף זו דעתו. עם כל הכבוד, אנחנו מקשיבים להרבה מאוד אנשים וזו זכותו
להחליט שזו דעתו. חבר הכנסת גפני, אני מבקש לא להיכנס לעניין הזה.

משה גפני (יו"ר ועדת הכספים):

אני לא נכנס לשום מקום. כאילו נולדתי אתמול וכאילו אתה נולדת אתמול, כאילו
אנחנו לא יודעים על מה שנעשה פה. אני אמרתי ליושב-ראש ועדת הכנסת: אני את
הדבר הזה ארצה להביא לדיון בוועדה, את השאלה האם מותר ככה, כמו לוביסטים,
לבוא ולהכריח חברי כנסת - - -

היו"ר יואב קיש:

הם סוג של לוביסטים.

משה גפני (יו"ר ועדת הכספים):

אבל זה לא נושא הדיון. נושא הדיון הוא הטענה שיש כאן נושא חדש. אני מבקש
מוועדת הכנסת לדחות את זה, מכיוון שזה חלק מהדיון שהתקיים בוועדה. בעקבות
הערות שניתנו גם על ידי חברי הכנסת וגם על ידי הממשלה, נדרשנו לשנות דברים,
להרחיב אותם, לעשות מזה כל מיני הצעות פשרה - - -

יהודה גליק (הליכוד):

אבל אלה נושאים שלא קשורים.

משה גפני (יו"ר ועדת הכספים):

כל הנושא של טענת נושא חדש במקרה הזה זה ביזיון לאינטליגנציה של חברי
הכנסת.

היו"ר יואב קיש:

זה קצת חמור, אבל בסדר.

משה גפני (יו"ר ועדת הכספים):

אבל זאת האמת.

היו"ר יואב קיש:

היועצת המשפטית, בבקשה.

שגית אפיק:

אז למעשה השינוי שעברה הצעת חוק הגליל בין הקריאה הראשונה לקריאה השנייה
והשלישית הוא אכן שינוי משמעותי. מהצעת חוק שבקריאה הראשונה נועדה להאריך
בעשר שנים את חוק הגליל היא הייתה להצעה בת מספר עמודים שכוללת הסדרים לא
מעטים ביחס לחוק הגליל.

יחד עם זאת, כל ההסדרים שנקבעו בוועדה הם הסדרים שנובעים מחוק הגליל; גם
נושא הפטם נמצא בחוק הגליל, גם נושא הסובסידיות. כל הנושאים הם נושאים
שלמעשה היו נושאים שהתבקש לתקן אותם, ואני אסביר למה.

במהלך הדיונים בקריאה הראשונה עלו טענות שלא ניתן לחוקק את התיקון שמאריך
את חוק הגליל בעשר שנים נוספת כמו שהוא. הטענה עלתה בעיקר מקרב נציגי
הממשלה, נציגי משרד החקלאות ונציגי משרד המשפטים. הטענה הזאת באה לומר שבשל
פסיקה של בית המשפט העליון אי אפשר להאריך עוד את עשר השנים ולהשאיר את חוק
הגליל בדיוק כפי שהוא, אלא צריך להיכנס להסדרים ולעשות בהם שינויים.

ולכן אם אני צריכה לומר מה השורה התחתונה - - -

יהודה גליק (הליכוד):

חלף-הפטם היה בתוך חוק הגליל? הוא בתוך חוק הגליל?

שגית אפיק:

הפטם נמצא בחוק הגליל.

נילי אבן-חן:

חלף-הפטם לא נמצא שם.

משה גפני (יו"ר ועדת הכספים):

באיזו רשות את מדברת?

נילי אבן-חן:

אתה לא יושב-ראש הפעם.

משה גפני (יו"ר ועדת הכספים):

מה זה הדבר הזה?

היו"ר יואב קיש:

אני קורא לך לסדר פעם ראשונה.

אחמד טיבי (הרשימה המשותפת):

לא, לא, צריך להוציא אותה, אדוני. אני לא יודע מי זאת, אבל - - -

היו"ר יואב קיש:

מה היא אמרה? אני פספסתי מה היא אמרה.

נילי אבן-חן:

אני אמרתי - - -

היו"ר יואב קיש:

לא, אני לא שאלתי אותך, את לא מדברת.

אחמד טיבי (הרשימה המשותפת):

אי אפשר לדבר ככה לחבר כנסת.

היו"ר יואב קיש:

טוב, סדרנים, תוציאו אותה החוצה בבקשה. תודה.

נילי אבן-חן:

רגע, מה, אתה יודע מה אמרתי? אמרתי - - -

היו"ר יואב קיש:

אני שמעתי הערה לחבר הכנסת גפני שלא במקומה. זה מה שאני שמעתי - - -

יהודה גליק (הליכוד):

לא, סליחה, הוא העיר לה והיא אמרה לו שהוא לא היושב-ראש.

היו"ר יואב קיש:

רק שנייה, סדרן, שנייה.

יהודה גליק (הליכוד):

הוא העיר לה והיא אמרה לו "אתה לא היושב-ראש".

היו"ר יואב קיש:

מה הוא העיר לה? את מתנצלת על הדברים שלך? אני רוצה לשמוע אם את מתנצלת.

יהודה גליק (הליכוד):

לא, היא יכולה להגיד שהוא לא היושב-ראש.

היו"ר יואב קיש:

לא, גליק, אני לא מוכן שהיא תענה לחבר כנסת בצורה הזאת. את מתנצלת על
דברייך לחבר הכנסת גפני?

נילי אבן-חן:

אם אני אדע על מה אני מתנצלת אני אתנצל.

משה גפני (יו"ר ועדת הכספים):

את אמרת לי שאני - - -

היו"ר יואב קיש:

אני אגיד לך מה אני שמעתי.

קריאות:

- - -

היו"ר יואב קיש:

רגע, אף אחד לא מדבר עכשיו, רק אני מדבר.

איילת נחמיאס ורבין (המחנה הציוני):

- - - הוועדה - - -

היו"ר יואב קיש:

סליחה, איילת, אף אחד לא מדבר עכשיו.

יואל חסון (המחנה הציוני):

מה, באמת אנחנו עוסקים עכשיו בדבר הזה?

היו"ר יואב קיש:

כן, כי אני רוצה לסגור את הדבר הזה.

יואל חסון (המחנה הציוני):

זה כמו שאתם עוסקים בתאגיד, זה לא ייאמן.

היו"ר יואב קיש:

אני שמעתי שאת גערת בחבר הכנסת גפני - - -

יהודה גליק (הליכוד):

היא אמרה לו שהוא לא היושב-ראש, היא לא גערה בו.

היו"ר יואב קיש:

אני רוצה להבין אם את מתנצלת על דברייך.

נילי אבן-חן:

אם זה נשמע כגערה אז אני מתנצלת.

היו"ר יואב קיש:

אוקיי, אז את יכולה להישאר פה, אבל אני מבקש לא לדבר יותר. בפעם הבאה שאת
תדברי אני אוציא אותך החוצה. תודה.

אני רוצה לסיים את הדברים של היועצת המשפטית.

שגית אפיק:

ולכן אני אומרת שמבחינה טכנית פורמלית לכאורה באמת מדובר בנושא חדש, כי
באמת יש פה שינוי לעומת הקריאה הראשונה. אבל משתי סיבות אני חושבת שהתיקון
הזה הוא תיקון שהיה הכרחי, גם מהפן המשפטי: גם בגלל שזה היה תיקון שנדרש על
ידי נציגי הממשלה, וגם משום שבמהלך הדיון לקריאה הראשונה חברי הוועדה אמרו
שפניהם לכיוון של שינוי ההסדר ולא הארכתו כפי שהוא היה עד כה.

יהודה גליק (הליכוד):

האריכו אותו בשלוש שנים.

היו"ר יואב קיש:

יש לי שאלה נוספת. טען פה חבר הכנסת גליק שלא היה פה הרוב הנדרש, אני רוצה
תשובה על זה.

ארבל אסטרחן:

יצא על זה אתמול מכתב מהיועץ המשפטי לכנסת, כי קיבלנו טענות בעניין הזה. מה
שנכתב זה שאנחנו לא מקבלים את הטענה הזאת, שכן בישיבת ועדת הכספים אמר נציג
האוצר שמשרד האוצר תומך בעלות התקציבית של ההצעה והיא גם עומדת בתנאי
הנומרטור – היה שם איזשהו ניסוח שהוא אמר – וכך מקובל לעבוד בוועדת הכספים
ובכל הוועדות. ברגע שבאים נציגי הממשלה ותומכים בעלות, מבחינתנו לא מדובר
בהצעה תקציבית. לכן גם בנוסח הצעת החוק שהונח לקריאה הראשונה, בכחול, לא
נכתב שזו הצעה תקציבית, ולכן חברי הכנסת לא חשבו שהם צריכים להצביע על זה
ברוב מיוחד.

היו"ר יואב קיש:

תודה רבה. אנחנו עוברים להצבעה. מי חושב שהנושא הוא נושא חדש? מי נגד?

הצבעה

בעד הטענה – 3

נגד – 7

נמנעים – אין

טענת נושא חדש בהצעת חוק הגליל (תיקון מס' 12) (הארכת התקופה למתן עדיפות
למשק הלול במרום הגליל), התשע"ז-2017, לא נתקבלה.

היו"ר יואב קיש:

ההצעה לא התקבלה. תודה.

יהודה גליק (הליכוד):

רביזיה.

היו"ר יואב קיש:

הרביזיה תהיה ב-10:30.

טענות נושא חדש בהצעת חוק מימון מפלגות (תיקון מס' 35), התשע"ז-2017

היו"ר יואב קיש:

אני עובר לטענת נושאים חדשים בהצעת חוק מימון מפלגות. חבר הכנסת יואל חסון,
שלום, אתה מקבל עשר דקות לדבר על כל הנושאים החדשים. בבקשה.

יואל חסון (המחנה הציוני):

תודה, אדוני היושב-ראש. אנחנו מדברים על החוק שמוגדר V15, שהתנהלנו בו
חודשים ארוכים. חלק מהנושאים שהועלו, גם בהסתייגויות, היו בהגדרתי כנושא
חדש. מכיוון שכל החוק הזה... אדוני, אני לא יודע מה הייתה כוונתך במקור,
אבל כל החוק הזה מתגלה מיום ליום כחוק מיותר, כחוק שההסתייגויות שבו, שלא
התקבלו ברובן, מוכיחות שהחוק הזה הוא לא חוק טוב, הוא לא חוק מתאים, הוא
חוק שפוגע באפשרות של האזרח להתאגד, לפעול באופן דמוקרטי. יש כאן כוונה
להפחיד אנשים מלהיות מעורבים במערכת בחירות, יש פה כוונה ליצור כאן מסע
רדיפה, יש כאן מתן יתרונות מוגזמים למפלגות, שמאפשרים לרדוף ארגונים
חוץ-פרלמנטריים ולעשות עוד כל מיני דברים שהם בהחלט לא טובים.

אני חושב שעדיין יש הזדמנות, גם בדיון המסכם, לחזור למסלול שחשבנו שהוא
הנכון, וזה לייצר שקיפות משמעותית בחוק הזה; שקיפות בנושא של הפעילות. כן
לאפשר מעורבות ותרומות מחוץ לארץ. העובדה שמונעים מאנשים בחוץ לארץ לתרום
לטובת ארגונים שמבקשים להשפיע על סדר היום, על דעת הקהל וכל הדברים האלה,
זה דבר שהוא איננו נכון ולדעתי זה גם צבוע, מכיוון שכולנו כפוליטיקאים
מגייסים כסף בחוץ לארץ לטובת הבחירות שלנו, הפריימריז, בעוד שפה מונעים
מתורמים להיות מעורבים בעניינים פוליטיים אחרים.

חוק מימון מפלגות כפי שאנחנו מכירים אותו היום, למעשה כבר מונע ואוסר על
סיוע של עמותה או של ארגון לכל רשימה ועל מעורבות בבחירות. זה דבר שהיה
קיים, היה ידוע. אבל פה נכנסו לאיזשהו חוק שהכוונה שלו הייתה, כפי שאמרתי
מהתחלה, ליצור הפחדה וליצור כוונה להפריע לחברה האזרחית בפעולותיה, להפריע
לחברה האזרחית להיות מעורבת.

אני משער שהחוק הזה לא ישיג בסוף את מטרתו, כי החוק הזה, כמו בעניין
התאגיד, הוא רצון לסמן וי. על כל דבר אתם רוצים לסמן וי, וזה לא משנה אם
החוק באמת יעזור, ישיג את המטרה, יעשה את מה שאתה מבקש. אתה רק רוצה את
הכותרת שלך, שהעברת את חוק V15, מה שבוודאי יקדם אותך בפריימריז. אגב, אני
חייב להגיד באופן אישי שאני לא נגד זה שזה יקדם אותך בפריימריז.

אני רוצה בהזדמנות הזאת גם להגיד שהיו הרבה חברי כנסת שהיו מעורבים בתהליך
החקיקה הזה. זה היה תהליך חקיקה ארוך ומורכב, ורוב מי שנכנס לעניין הזה
לעומק הבין עד כמה החוק הזה מיותר, עד כמה החוק הזה נולד מכוונות זדון, עד
כמה החוק הזה נולד במקומות... יש מספיק טענות, לדוגמה, לגבי עורך דין
שמרון, שכל החוק הזה נוסח במשרדו. לא התייעצתם איתו, לא דיברתם איתו – הוא
ניסח את החוק הזה. הוא ניסח את החוק הזה בשם ראש הממשלה, שמבקש את החוק
הזה.

אבל אתם יודעים מה, לפחות אני יכול לומר שבתהליך הארוך שהיה כאן בכל זאת
צומצם הנזק. עדיין יש פה נזק, אבל הוא צומצם. החוק היום הוא פחות מזיק. הוא
עדיין מזיק, אבל פחות. יש בו פחות ופחות סעיפים שהם רעים, אבל הוא עדיין
חוק רע.

אני מקווה מאוד, אדוני היושב-ראש, שאתה בכל זאת תיכנס להידברות עם
האופוזיציה - -

היו"ר יואב קיש:

לא תהיה הידברות. אני סיימתי את שלב ההידברות עם האופוזיציה.

יואל חסון (המחנה הציוני):

בסדר גמור. - - כדי לשנות את חלק מסעיפי החוק, כדי להגיע לחוק הרבה יותר
סביר. ואם לא – נצטרך לדון על החוק הזה שעות ארוכות.

היו"ר יואב קיש:

זה מה שיקרה. ידידי יואל חסון, סליחה שאני קוטע את דבריך, אם אתה מאפשר
לי - - -

יואל חסון (המחנה הציוני):

יש לי עוד ארבע דקות.

היו"ר יואב קיש:

אז אני אשמור לך אותן. אני רוצה להגיד לך בקצרה כך. אתה יודע שישבנו ובאמת
ניסיתי לבוא לקראתך בנושאים שאתה הערכת שהם חשובים ושבהם צריך לתקן את
החוק. אני חייב להגיד לך שהלכתי מעל ומעבר, כולל למקומות שהחוק יֵצא פחות
טוב ממה שאני חושב – הרי הכול פה סובייקטיבי לגמרי – אבל אני מודה שלא
הגענו לכלל הבנות, ולכן נוסח החוק יישאר כמו שהוא, ואנחנו ננהל את ההצבעות
ונתנהל כמו שקואליציה ולפעמים אופוזיציה יודעות להתנהל.

בבקשה, עוד ארבע דקות לרשותך.

יואל חסון (המחנה הציוני):

הסיבה שאני חשבתי שלא ראוי להתפשר היא מכיוון שברגע שלא הוצעו דברים
משמעותיים מצדך, עצם הפשרה היא כבר קבלה של החוק והשלמה איתו. אם ההצעות
מצדך היו הצעות הרבה יותר משמעותיות, כמו מה שהצעתי ודיברנו, אז היה אפשר
להגיד שעשינו תיקון מסוים. אבל ברגע שההצעות שלך היו די שוליות וגם הפכו
להיות די לא רלוונטיות... הרי מה הייתה המטרה? בהגבלת סכום התרומות אתה
למעשה יודע שבזה שאתה מגביל את סכום התרומות אתה לא מאפשר להגיע לסכומים
משמעותיים. כי אי אפשר לגייס מיליונים מתרומה של 11,000. אי אפשר לעשות את
זה, ואתה יודע את זה היטב, וזאת כוונת המשורר והמחוקק, כנ"ל גם במקרים
אחרים. לכן מבחינתי להסכים להגדלה של עוד 2,000 או 3,000 זה דבר שאין בו
משמעות, זה היה כמו פשוט לקבל את החוק כפי שהוא.

אני יכול לומר לחברי הוועדה שלא באמת הונחה על שולחננו הצעה משמעותית
אמתית, אלא הכוונה הייתה רק למצוא דרך להשתיק אותנו להגדיר את מסגרת הדיון,
ואני לא הסכמתי ללכת לכיוון הזה ולא חשבתי שזה נכון.

החוק הזה, צריך שנדון בו שעות ארוכות במליאה, ואולי במהלך הדיון הזה אנשים
יוכלו לחשוב פעמיים למה הם נתנו יד לחוק כזה אנטי אזרחי. גם ככה הפוליטיקה
הישראלית סובלת מחוסר רצון של אנשים להשתלב בה, מחוסר רצון של אנשים להיות
מעורבים בה. האזרחים גם ככה לא רוצים היום לגלות מעורבות ויש תחושה של
אסקפיזם מוחלט, והנה אומרים להם פה עכשיו שאם אולי הם יחשבו להתאגד בבחירות
או לעבוד או לפעול לאיזושהי מטרה, אז הם לוקחים סיכון של סנקציה פלילית והם
יצטרכו לדווח למבקר ולעשות עוד הרבה דברים שמרחיקים אנשים מלרצות להיות
מעורבים. וזאת בשורה גרועה מאוד לדמוקרטיה הישראלית, גרועה מאוד לכולנו.
אבל אני מבין מאיפה היא באה.

אני לא יודע, אדוני היושב-ראש, אם בג"ץ ייתן את עמדתו בחוק הזה. יכול להיות
מאוד שכן, יכול להיות שבסוף הסעד יבוא משם. אני מצטער על זה, אני לא אוהב
את זה בכלל, אני חושב שהמקום הנכון לחוקק חוקים, לשנות אותם או לבטל אותם
הוא רק בכנסת, חד-משמעית. אבל לפעמים לא משאירים ברירה. כשמתנהלים
בברוטליות, בעיקשות, בחוסר רצון אמתי לייצר חוק סביר, אז לפעמים מאלצים את
הגורמים האזרחיים... ויכול להיות שיהיו פה, אדוני היושב-ראש, גורמים
אזרחיים... אני רואה שאני עוזר לך לגייס את הרוב.

היו"ר יואב קיש:

לא, אתה יכול להפסיק, אין שום בעיה.

יואל חסון (המחנה הציוני):

אז אני מבין שאתם עכשיו באמת בכוח רוצים להביא למצב שבג"ץ יצטרך לתת את
דעתו. אני עוד לא יודע אם אני אעתור לבג"ץ, אין לי מושג, אני רק יודע - - -

היו"ר יואב קיש:

אולי אחרים יעתרו לבג"ץ.

יואל חסון (המחנה הציוני):

אולי אחרים יעתרו לבג"ץ.

היו"ר יואב קיש:

לתפיסתי חברי כנסת לא צריכים לעתור לבג"ץ.

יואל חסון (המחנה הציוני):

נכון, אני גם חושב את זה, אבל החוק הזה הוא חוק קיצוני, וצריך שתדעו את זה,
במיוחד כל אלה שיבואו להצביע עכשיו בעד או נגד נושא חדש ויבואו להצביע על
החוק הזה בסופו של דבר. תדעו שאתם מצביעים לחוק שברוב הדיונים בו לא הייתם,
אתם לא מבינים את המשמעות של - - -

היו"ר יואב קיש:

לא, אבל זה דיון בוועדת הכנסת על נושאים חדשים. בהגדרה, חברי הכנסת של ועדת
הכנסת שבאים להצביע על נושאים חדשים... סלח לי שאני מפריע, אבל אני הצבעתי
לפני רגע על טענת הנושא חדש לגבי ועדת הכספים בלי שהייתי בדיון אחד בחוק
הזה. זו תפקידה של ועדת הכנסת, נושאים חדשים.

יואל חסון (המחנה הציוני):

אני מדבר על חברי כנסת אחרים, שבאמת לא מכירים את הנושא, ויבואו כמו איזה
מכונות הצבעה להצביע בעד, לפי משמעת קואליציונית, שבמושב הזה, בכנסת הזאת,
היא קיצונית באופן דרמטי, באמת דרמטי. ואני אומר את זה כמי שהיה יו"ר
הקואליציה ולא החיל משמעת קואליציונית אוטומטית על כל דבר ועל כל עניין. פה
אתם עושים את זה ממש בברוטליות, בצורה תקיפה, וגורמים לאנשים להצביע בעד
חוקים שהם לא מכירים, לא יודעים ולא מבינים את המשמעות שלהם.

ולכן, אדוני היושב-ראש, אני חושב שכל הנושאים שהגדרתי כנושאים חדשים הם אכן
נושאים חדשים. אני חושב שצריך להצביע בעד זה שהם נושאים חדשים ולדון בהם
מחדש, כדי לבדוק את השפעתם על החוק.

היו"ר יואב קיש:

תודה. היועצת המשפטית, את רוצה להתייחס?

אוסאמה סעדי (הרשימה המשותפת):

רגע, גם לי היו נושאים חדשים.

היו"ר יואב קיש:

סליחה, לא זכרתי שהיו לך נושאים חדשים. חמש דקות לרשותך, בבקשה.

אוסאמה סעדי (הרשימה המשותפת):

בוקר טוב, אדוני היושב-ראש, חברי חברי הכנסת. אני הגשתי נושא חודש רק בנושא
מסוים אחד: בסעיף 1, בהגדרות, בכל מה שקשור להסעת בוחרים. אני חושב שיש
אפילו קונצנזוס בקרב חלק גדול מהסיעות, גם סיעות בקואליציה, ואני חושב
שהסעיף הזה הוא סעיף לא חוקתי, ואני אסביר למה.

היו"ר יואב קיש:

אבל הוא לא חדש. אולי הוא לא חוקתי, אבל הוא לא חדש. אנחנו מדברים פה על
השאלה אם זה נושא חדש או לא.

אוסאמה סעדי (הרשימה המשותפת):

אני מדבר על התוספת.

היו"ר יואב קיש:

לא, אין פה תוספת.

אוסאמה סעדי (הרשימה המשותפת):

התוספת - - -

היו"ר יואב קיש:

בוא, אל תעשה לי דיון על הנושא עצמו.

אוסאמה סעדי (הרשימה המשותפת):

לא, על התוספת "לרבות עמדותיהם הפוליטיות המשוערות לפי מקום מגוריהם".

ארבל אסטרחן:

זה היה כל בכחול.

היו"ר יואב קיש:

זה היה כל הזמן, היה כבר בראשון.

אוסאמה סעדי (הרשימה המשותפת):

לא היה בראשון.

היו"ר יואב קיש:

היה בראשון. עזוב, אתה עושה פה משחק פוליטי וזה בסדר, אבל אל תגיד לי שזה
נושא חדש.

ארבל אסטרחן:

היה פה דיון אם להוריד את זה.

אוסאמה סעדי (הרשימה המשותפת):

לא, הורידו את זה.

היו"ר יואב קיש:

לא, לא הורידו, זה היה כל הזמן. אתם ביקשתם להוריד, אבל מכיוון שלא הגענו
להסכמות עם האופוזיציה העסק הזה ירד מהפרק.

אוסאמה סעדי (הרשימה המשותפת):

לא רק אנחנו ביקשנו, גם מהבית היהודי, כי מדובר פה במשהו - - -

היו"ר יואב קיש:

אוסאמה, אני מבקש שתתייחס לטענת נושא חדש.

אחמד טיבי (הרשימה המשותפת):

זה ימנע מאיתנו לנהור.

היו"ר יואב קיש:

מי אמר שאני רוצה למנוע מכם לנהור?

אוסאמה סעדי (הרשימה המשותפת):

אתה רוצה למנוע.

היו"ר יואב קיש:

לא, חס וחלילה.

אוסאמה סעדי (הרשימה המשותפת):

אני חושב שהסעיף הזה, מכיוון שגם הייתה איזושהי הסכמה במסגרת הדיונים שהיו,
אדוני היושב-ראש, וגם חלק מסיעות הבית פנו אליך מתוך הקואליציה – אני מבקש
להוריד את זה. זה שאנחנו לא הגענו להסכם על כלל הסעיפים, זה לא קשור
אלינו - - -

היו"ר יואב קיש:

אז את זה נעשה בהצבעה בוועדה. אנחנו נבטל את זה כנושא חדש, ואם נגיע
להסכמות נעשה את זה בהצבעה בוועדת .V15

אוסאמה סעדי (הרשימה המשותפת):

מקבל את זה.

אחמד טיבי (הרשימה המשותפת):

מקבלים.

היו"ר יואב קיש:

אז אתם מסירים את טענת הנושא חדש?

אוסאמה סעדי (הרשימה המשותפת):

כן.

היו"ר יואב קיש:

היועצת המשפטית, בבקשה.

ארבל אסטרחן:

הוגשו 25 בקשות לנושאים חדשים, ואם מורידים את הבקשה של חבר הכנסת סעדי זה
24 בקשות. מדובר בשלל עניינים, ועמדתי היא שאף אחד מהם לא מהווה נושא חדש.
אגב, הכול על הסתייגויות, וכל ההסתייגויות מתייחסות באופן ישיר ומהותי
לסעיפי הצעת החוק. גם הצעת החוק עצמה לא עברה שינויים משמעותיים שיש בהם
משום נושא חדש. ולכן, כמו שגם אמרתי בישיבת הוועדה המשותפת, לעמדתי אף אחד
מהם זה לא נושא חדש.

היו"ר יואב קיש:

טוב, אנחנו עוברים להצבעה על נושאים חדשים. מתחילים מעמוד 12, מה שמסומן
בירוק. נתחיל בהסתייגות 3. מי בעד שזה נושא חדש? מי נגד?

הצבעה

בעד טענת נושא חדש – 4

נגד – 6

טענת נושא חדש לגבי הסתייגות מספר 3 לא נתקבלה.

היו"ר יואב קיש:

ההצעה לא התקבלה. ממשיכים. נושא מספר 18, האם מדובר בנושא חדש? מי שתומך
שירים את ידו.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 18 לא נתקבלה.

היו"ר יואב קיש:

לא התקבל. מספר 19, מי בעד? חמש. מי נגד? שש.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 19 לא נתקבלה.

היו"ר יואב קיש:

לא התקבל. מספר 25, מי בעד? חמש. מי נגד? שש.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 25 לא נתקבלה.

היו"ר יואב קיש:

לא התקבל.

יואל חסון (המחנה הציוני):

רביזיה על ההצבעה הזאת.

היו"ר יואב קיש:

רביזיה על הכול. בבקשה, תהיה רביזיה על כל הנושאים החדשים. 31, מי בעד?
חמש. מי נגד? שש.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 31 לא נתקבלה.

היו"ר יואב קיש:

לא התקבל. מספר 38, מי בעד? מי נגד?

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 38 לא נתקבלה.

היו"ר יואב קיש:

לא התקבל. 44, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 44 לא נתקבלה.

היו"ר יואב קיש:

לא התקבל. 45, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 45 לא נתקבלה.

היו"ר יואב קיש:

לא התקבל. 50, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 50 לא נתקבלה.

היו"ר יואב קיש:

לא התקבל. 54, מי בעד? ארבעה. מי נגד? שישה.

הצבעה

בעד טענת נושא חדש – 4

נגד – 6

טענת נושא חדש לגבי הסתייגות מספר 54 לא נתקבלה.

היו"ר יואב קיש:

לא התקבל. 56, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 56 לא נתקבלה.

היו"ר יואב קיש:

לא התקבל. 59, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 59 לא נתקבלה.

היו"ר יואב קיש:

לא התקבל. 63, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 63 לא נתקבלה.

היו"ר יואב קיש:

לא התקבל. לחלופין של 66, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות לחלופין של 66 לא נתקבלה.

היו"ר יואב קיש:

לא התקבל. 69, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות מספר 69 לא נתקבלה.

היו"ר יואב קיש:

לא התקבל. 71, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות 71 לא נתקבלה.

היו"ר יואב קיש:

לא התקבל. לחלופין 72, מי בעד? ארבעה. מי נגד? שישה.

הצבעה

בעד טענת נושא חדש – 4

נגד – 6

טענת נושא חדש לגבי הסתייגות לחלופין של 72 לא נתקבלה.

היו"ר יואב קיש:

לא התקבל. לחלופין 74, מי בעד? ארבעה. מי נגד? שישה.

הצבעה

בעד טענת נושא חדש – 4

נגד – 6

טענת נושא חדש לגבי הסתייגות לחלופין של 74 לא נתקבלה.

היו"ר יואב קיש:

לא התקבל. 82 לחלופין, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות לחלופין של 82 לא נתקבלה.

היו"ר יואב קיש:

לא התקבל. 84, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות 84 לא נתקבלה.

היו"ר יואב קיש:

לא התקבל. 86, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות 86 לא נתקבלה.

היו"ר יואב קיש:

לא התקבל. 82, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות 82 לא נתקבלה.

היו"ר יואב קיש:

לא התקבל. 87, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות 87 לא נתקבלה.

היו"ר יואב קיש:

לא התקבל. 89, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות 89 לא נתקבלה.

היו"ר יואב קיש:

לא התקבל. 91, מי בעד? חמישה. מי נגד? שישה.

הצבעה

בעד טענת נושא חדש – 5

נגד – 6

טענת נושא חדש לגבי הסתייגות 91 לא נתקבלה.

היו"ר יואב קיש:

לא התקבל. לדעתי סיימנו את הכול. תהיה רביזיה על הנושא הזה ב-10:40. תודה.

משה גפני (יו"ר ועדת הכספים):

מתי אמרת שתהיה רביזיה על הנושא של - - - ?

היו"ר יואב קיש:

10:30.

משה גפני (יו"ר ועדת הכספים):

אני חייב לשים את זה על סדר היום. אני מחכה לרביזיה.

היו"ר יואב קיש:

בסדר, מה אני יכול לעשות? זה ב-10:30.

משה גפני (יו"ר ועדת הכספים):

אפשר עכשיו את הבקשה שלי לשחרור מחובת הנחה?

היו"ר יואב קיש:

אני צריך קוורום לזה?

משה גפני (יו"ר ועדת הכספים):

לא.

היו"ר יואב קיש:

אבל אני צריך לשמור את הרוב ואנשים כל הזמן הולכים.

משה גפני (יו"ר ועדת הכספים):

למה, מי נגד?

היו"ר יואב קיש:

אני לא יודע אם האופוזיציה - - -

אחמד טיבי (הרשימה המשותפת):

גפני, אנחנו לא - - -

משה גפני (יו"ר ועדת הכספים):

זה על קצא"א.

היו"ר יואב קיש:

הם לא ייתנו לך, הם יעשו לך תרגיל.

משה גפני (יו"ר ועדת הכספים):

אני לא חושב.

אחמד טיבי (הרשימה המשותפת):

אנחנו נותנים לגפני.

היו"ר יואב קיש:

אז שאמיר יישאר.

משה גפני (יו"ר ועדת הכספים):

לא, הנה טיבי אומר שהוא בעד. לא בעד אבל גם לא נגד.

בקשת יו"ר ועדת הכספים להקדמת הדיון בהצעת חוק תשתיות להולכה ואחסון של נפט
על ידי גורם מפעיל, התשע"ז-2017, לפני הקריאה השנייה והקריאה השלישית

היו"ר יואב קיש:

יש לי את בקשת יושב-ראש ועדת הכספים להקדמת הדיון בהצעת חוק תשתיות להולכה
ואחסון של נפט על ידי גורם מפעיל, לפני הקריאה השנייה והשלישית. חבר הכנסת
גפני, בבקשה תציג את זה.

משה גפני (יו"ר ועדת הכספים):

מדובר על חוק שהזיכיון שלו מסתיים במהלך הפגרה ואם הוא לא יעבור היום
במליאת הכנסת אנחנו יכולים לעשות את מלאכתנו לא נאמנה. יש החלטה של הממשלה,
וזה גם היה בדיונים כאן ובדיונים בוועדת הכספים, ואני מבקש להביא את זה
היום למליאה ולכן מבקש שחרור מחובת הנחה, כי אחרת נאחר את המועד.

היו"ר יואב קיש:

יש התייחסויות לאופוזיציה? מישהו רוצה להתייחס? מי בעד? חמישה. מי נגד?
אין. מי נמנע?

הצבעה

בעד הבקשה – רוב

בקשת יו"ר ועדת הכספים להקדמת הדיון בהצעת חוק תשתיות להולכה ואחסון של נפט
על ידי גורם מפעיל, התשע"ז-2017, נתקבלה.

היו"ר יואב קיש:

ההצעה התקבלה.

אחמד טיבי (הרשימה המשותפת):

גפני, זה בתגובה על חוק המואזין, איך שהצבעת.

משה גפני (יו"ר ועדת הכספים):

לא, לא, לא, דיברנו על ההמשך - - -

אחמד טיבי (הרשימה המשותפת):

הנקמה עוד לא הגיעה...

רביזיה על החלטת ועדת הכנסת בדבר מיזוג הצעות החוק הבאות: הצעת חוק זכות
השגה על החלטה בעניין רישוי מקצועות בתחום הרפואה והבריאות (תיקוני חקיקה),
התשע"ז-2017 והצעת חוק זכות ערר על החלטה בעניין רישוי מקצועות רפואיים
(תיקוני חקיקה), התשע"ז-2017

היו"ר יואב קיש:

אני עובר לרביזיה על ההחלטה בדבר מיזוג של זכות ההשגה על החלטה בעניין
רישוי מקצועות בתחום הרפואה והבריאות (כ/696) ושל זכות ערר על ההחלטה
בעניין רישוי מקצועות רפואיים (פ/3671).

איילת נחמיאס ורבין (המחנה הציוני):

איפה אנחנו? באיזה סעיף אנחנו?

היו"ר יואב קיש:

אתה רוצה להגיד כמה מילים?

אחמד טיבי (הרשימה המשותפת):

לא, זה הצעה של מיזוג של הצעה שלי ושל עודה, בהסכמת כולם.

היו"ר יואב קיש:

אז אני דוחה את זה בינתיים.

רועי פולקמן (כולנו):

למה לדחות?

היו"ר יואב קיש:

לא יודע, ביטן רוצה משהו.

אחמד טיבי (הרשימה המשותפת):

לא, הוא מדבר איתי על קשישים. את זה תעביר.

דוד ביטן (הליכוד):

את זה תעביר.

היו"ר יואב קיש:

אוקיי, אז אני בעד לקבל את הרביזיה. מי בעד לקבל את הרביזיה? מי נגד?

הצבעה

בעד הרביזיה – פה אחד

הרביזיה על החלטת ועדת הכנסת בדבר מיזוג הצעות החוק נתקבלה.

היו"ר יואב קיש:

ההצעה התקבלה.

אחמד טיבי (הרשימה המשותפת):

יש גם פטור.

בקשה למיזוג הצעות החוק הבאות: הצעת חוק זכות השגה על החלטה בעניין רישוי
מקצועות בתחום הרפואה והבריאות (תיקוני חקיקה), התשע"ז-2017 והצעת חוק זכות
ערר על החלטה בעניין רישוי מקצועות רפואיים (תיקוני חקיקה), התשע"ז-2017

היו"ר יואב קיש:

אז עכשיו בוא נצביע על המיזוג. אחרי שהחלטנו לקבל את הרביזיה אנחנו מצביעים
על מיזוג הצעות החוק שהקראתי קודם בנושא רישוי מקצועות בתחום הרפואה. מי
בעד?

הצבעה

בעד הבקשה – פה אחד

הבקשה למזג את הצעת חוק זכות השגה על החלטה בעניין רישוי מקצועות בתחום
הרפואה והבריאות (תיקוני חקיקה), התשע"ז-2017 ואת הצעת חוק זכות ערר על
החלטה בעניין רישוי מקצועות רפואיים (תיקוני חקיקה), התשע"ז-2017, נתקבלה.

היו"ר יואב קיש:

ההצעה התקבלה פה אחד, ההצעות מוזגו.

אחמד טיבי (הרשימה המשותפת):

פטור.

היו"ר יואב קיש:

עכשיו יש לנו בקשה - - -

איילת נחמיאס ורבין (המחנה הציוני):

עוד בקשות? כמה בקשות.

יואל חסון (המחנה הציוני):

כל הבהילות הזאת זה בגלל הכוונה ללכת לבחירות?

היו"ר יואב קיש:

לא, זה סוף מושב, יואל ידידי. ועדת הכנסת ניסתה לעבוד אבל היה לה קשה לעבוד
בשבוע הקודם, ועכשיו היא מצליחה לעבוד.

ביטן, מה עם הקול שלך? יחזור לך הקול?

דוד ביטן (הליכוד):

זה רק בגללך...

היו"ר יואב קיש:

תזכור תמיד שכשאתה רב איתי הקול שלך הולך.

דוד ביטן (הליכוד):

לא, הייתי חולה ואז זה עף, אתה מבין?

אחמד טיבי (הרשימה המשותפת):

יואב, בגללך הוא צעק עליי.

דוד ביטן (הליכוד):

עכשיו גלי צה"ל רוצים לעשות איתי אייטם למה אני צרוד, מה אני אגיד?

היו"ר יואב קיש:

תגיד שבגלל הריב איתי.

איילת נחמיאס ורבין (המחנה הציוני):

אני יכולה להגיד דבר אחד: כש-"חיללנו את השבת בשבת" הוא נשמע יותר גרוע.

דוד ביטן (הליכוד):

ביטלתי 40 הופעות בטלוויזיה ו-40 ברדיו.

יואל חסון (המחנה הציוני):

דוד, אבל זה לא מנע ממך להיות במסעדה אתמול בלילה.

אחמד טיבי (הרשימה המשותפת):

אתמול צילמתי תכנית עם חזי דין, הקוסם, בערוץ 2.

איילת נחמיאס ורבין (המחנה הציוני):

והוא עלים אותך?

אחמד טיבי (הרשימה המשותפת):

לא, אבל ידעתי שביקשתם שהוא יעלים אותי.

יואל חסון (המחנה הציוני):

אבל הוא העלים את גטאס.

אחמד טיבי (הרשימה המשותפת):

אתמול צילמתי תכנית עם חזי דין, הקוסם, בערוץ 2, ואמרו "תגיד שם של יהודי
שאתה חושב עליו, אבל תגיד מה האותיות". אמרתי "ב', ד' ו-ב'". אז הוא אמר
"ביטן, דוד ביטן". ממש לא, לא חשבתי עליך, דוד ביטן, חשבתי על מישהו אחר,
אבל אמרו לי לא להגיד.

איילת נחמיאס ורבין (המחנה הציוני):

אז אסור לך להגיד?

אחמד טיבי (הרשימה המשותפת):

אבל הוא ידע. הוא ידע.

דוד ביטן (הליכוד):

רוצים לשמוע את התשובה על הפגישה אצל ביבי בשבת? תשמעו, זה מקורי ביותר,
יצא לי בלי להרגיש: "זה היה בשבת אמנם, אבל לקראת יציאת השבת, לא ממש
בשבת". בטלוויזיה.

אוסאמה סעדי (הרשימה המשותפת):

בלבלת את כולם.

איילת נחמיאס ורבין (המחנה הציוני):

זה לא קרה, ואם כן קרה, אז - - -

יואל חסון (המחנה הציוני):

זה היה במוצאי שבת בבוקר...

היו"ר יואב קיש:

טוב, יש איתנו את ג'וש - - -

אחמד טיבי (הרשימה המשותפת):

לא, הפטור, יואב.

היו"ר יואב קיש:

תכף, אני רוצה לשחרר, יש פה אנשים שיושבים פה - - -

אחמד טיבי (הרשימה המשותפת):

לא, זה אותו נושא, יואב, בחייאת.

היו"ר יואב קיש:

חברים, אנחנו נעשה גם וגם, הכול בסדר.

אחמד טיבי (הרשימה המשותפת):

לא, יואב, אני יושב פה מהתחלה, אתה ביטלת לי את כל סדר היום בשביל דבר של
שתי דקות - - -

היו"ר יואב קיש:

טוב, בסדר, אחמד, מה רצית?

אחמד טיבי (הרשימה המשותפת):

את הפטור.

קביעת ועדה לדיון בהצעות החוק הבאות: הצעת חוק מעמדן של ההסתדרות הציונית
העולמית ושל הסוכנות היהודית לארץ-ישראל (תיקון – התקשרות למימוש מטרות
ציבוריות), התשע"ז-2017 (פ/3927/20), והצעת חוק מעמדן של ההסתדרות הציונית
העולמית ושל הסוכנות היהודית לארץ-ישראל (תיקון – התקשרות למימוש מטרות
ציבוריות), התשע"ז-2017 (פ/3926/20)

היו"ר יואב קיש:

יש לנו בקשה של יושב-ראש ועדת העבודה והרווחה להקדמת דיון בהצעות חוק
שמוזגו היום ובהצעת חוק שירות אזרחי, לפני הקריאה השנייה והשלישית. הצעות
החוק שמוזגו היום זה הנושא של המקצועות הרפואיים, שזה מה שעשינו עכשיו,
ואני כבר אומר שאנחנו נמשיך עם המיזוגים והכוונה היא לתת את הפטור לכל
המיזוגים שנעשה בהמשך, במידה שהם ייעשו.

ארבל אסטרחן:

אבל יהיה צריך להצביע אחד-אחד.

איילת נחמיאס ורבין (המחנה הציוני):

אחד-אחד, אתה לא יכול ביחד.

היו"ר יואב קיש:

הרגתם אותי, זה שעה של הצבעות. תני לגמור רגע איתו ואני אתחיל לעשות את זה,
נו, חלאס.

איילת נחמיאס ורבין (המחנה הציוני):

אני הרגתי אותך?

היו"ר יואב קיש:

כן. טוב, אנחנו מצביעים על קביעת ועדות להצעת חוק מעמדן של ההסתדרות
הציונית העולמית ושל הסוכנות היהודית לארץ ישראל, והצעת חוק מעמדן של
ההסתדרות הציונית העולמית ושל הסוכנות היהודית לארץ ישראל. יש לנו אחת
פרטית, 3927, ואחת פרטית, 3926. מה ההצעות? לאן רוצים את זה? ביטן, לאן רצו
את זה?

דוד ביטן (הליכוד):

לוועדת הפנים.

היו"ר יואב קיש:

שתי ההצעות לוועדת הפנים?

דוד ביטן (הליכוד):

כן.

היו"ר יואב קיש:

אז המיזוג צריך להיעשות שם ורק אחרי זה לחזור לפה, אני לא יכול לעשות את
המיזוג פה.

דוד ביטן (הליכוד):

אז תעביר את זה לשם.

היו"ר יואב קיש:

אני מעביר. מישהו רוצה להתייחס לוועדה אחרת מוועדת הפנים?

דוד ביטן (הליכוד):

לא, כולם מסכימים לזה.

היו"ר יואב קיש:

אוקיי. מי בעד ועדת הפנים? מי נגד? מי נמנע?

הצבעה

בעד ההצעה – פה אחד

ההצעה להעביר את הצעות החוק לדיון בוועדת הפנים והגנת הסביבה נתקבלה.

היו"ר יואב קיש:

ההצעה התקבלה.

ארבל אסטרחן:

המיזוג יהיה אחרי הטרומית ואז יחזור אלינו.

היו"ר יואב קיש:

שם המיזוג.

ארבל אסטרחן:

נכון.

בקשת יו"ר ועדת העבודה, הרווחה והבריאות למיזוג הצעות החוק הבאות: הצעת חוק
הזכות לעבודה בישיבה (תיקון מס' 3) (הבטחת תנאים הולמים למאבטחים),
התשע"ז-2017, והצעת חוק עמדות שמירה לעובדים בענף השמירה והאבטחה,
התשע"ז-2016

היו"ר יואב קיש:

בסדר, עכשיו בואו נראה מה המיזוגים שוועדת העבודה והרווחה ביקשו. יש לנו את
בקשת יושב-ראש ועדת העבודה, הרווחה והבריאות למיזוג הצעות החוק הבאות: הצעת
חוק הזכות לעבודה בישיבה (הבטחת תנאים הולמים למאבטחים), והצעת חוק עמדות
שמירה לעובדים בענף השמירה והאבטחה (פ/3545). אני בעד המיזוג הזה. מי בעד?

הצבעה

בעד הבקשה – פה אחד

הבקשה למיזוג הצעת חוק הזכות לעבודה בישיבה (תיקון מס' 3)(הבטחת תנאים
הולמים למאבטחים), התשע"ז-2017, והצעת חוק עמדות שמירה לעובדים בענף השמירה
והאבטחה, התשע"ז-2016, נתקבלה.

היו"ר יואב קיש:

התקבל פה אחד.

בקשת יו"ר ועדת העבודה, הרווחה והבריאות למיזוג הצעות החוק הבאות: הצעת חוק
התגמולים לנפגעי פעולות איבה (תיקון מס' 34) (תגמולים לנפגעי פעולות איבה
שהתרחשו מחוץ לישראל), התשע"ז-2017 והצעת חוק התגמולים לנפגעי פעולות איבה
(תיקון – נפגע איבה ממעשה טרור של ארגון טרור בחוץ לארץ), התשע"ז-2017

היו"ר יואב קיש:

עכשיו אנחנו עוברים למיזוג של יו"ר ועדת העבודה, הרווחה והבריאות, של הצעת
חוק פעולות האיבה (תגמולים לנפגעי פעולות איבה מחוץ לישראל) (כ/695), יחד
עם הצעת חוק תגמולים לנפגעי פעולות איבה (פ/3708). לדעתי אתם גם צריכים
להיות בעד. מדובר במקרים כואבים של ישראלים נפגעי טרור מחוץ למדינת ישראל.
יש שני מקרים על הפרק, גרמניה ואיסטנבול. אין שום סיבה שהדבר הזה לא יקרה
ואני מאוד שמח וגאה שהכנסת כולה מגויסת לקדם ולהוביל את החקיקה הזו במהירות
האפשרית. מי בעד?

הצבעה

בעד הבקשה – פה אחד

הבקשה למיזוג הצעת חוק התגמולים לנפגעי פעולות איבה (תיקון מס' 34)
(תגמולים לנפגעי פעולות איבה שהתרחשו מחוץ לישראל), התשע"ז-2017, והצעת חוק
התגמולים לנפגעי פעולות איבה (תיקון – נפגע איבה ממעשה טרור של ארגון טרור
בחוץ לארץ), התשע"ז-2017, נתקבלה.

היו"ר יואב קיש:

ההצעה התקבלה.

דוד ביטן (הליכוד):

של ילין?

היו"ר יואב קיש:

ילין ו... כן.

אוסאמה סעדי (הרשימה המשותפת):

של ביטן ושל ילין.

דוד ביטן (הליכוד):

אני רק עוזר לו. זו הצעה שלו, רעיון שלו.

איילת נחמיאס ורבין (המחנה הציוני):

אתה רואה שאתה חמוד?

דוד ביטן (הליכוד):

למה?

איילת נחמיאס ורבין (המחנה הציוני):

כי זה יפה וזה קולגיאלי, וזה לא קשור שהוא חבר כנסת מהאופוזיציה, ואני רואה
לנכון לציין את זה.

דוד ביטן (הליכוד):

תודה רבה.

יואל חסון (המחנה הציוני):

אני חותם על כל מה שאיילת אמרה, דוד.

אחמד טיבי (הרשימה המשותפת):

יואב, תגיד, אתה מענה אותי?

היו"ר יואב קיש:

הנה, אני עכשיו עושה את הפטור.

בקשת יו"ר ועדת העבודה, הרווחה והבריאות להקדמת דיון בהצעת חוק שירות
אזרחי, התשע"ה-2015

היו"ר יואב קיש:

אנחנו עוברים לבקשת יושב-ראש ועדת העבודה, הרווחה והבריאות להקדמת הדיון
בהצעות החוק שימוזגו היום ובהצעת חוק שירות אזרחי (מ/947), לקריאה שנייה
ושלישית. מה שמיזגנו היום, אנחנו נצביע עליהן אחת-אחת. אנחנו נצביע עכשיו
על חוק שירות אזרחי, בקשה לפטור מחובת הנחה לקריאה שנייה ושלישית. מי בעד?
חמישה. מי נגד? שניים. מי נמנע? אחד.

הצבעה

בעד הבקשה – 5

נגד – 2

נמנעים – 1

הבקשה לפטור מחובת הנחה להצעת חוק השירות האזרחי, התשע"ה-2015, נתקבלה.

היו"ר יואב קיש:

התקבל.

בקשת יו"ר ועדת העבודה, הרווחה והבריאות להקדמת הדיון בהצעות החוק הבאות:
הצעת חוק הזכות לעבודה בישיבה (תיקון מס' 3) (הבטחת תנאים הולמים
למאבטחים), התשע"ז-2017, והצעת חוק עמדות שמירה לעובדים בענף השמירה
והאבטחה, התשע"ז-2016

היו"ר יואב קיש:

אנחנו עוברים עכשיו לבקשה על המאבטחים. אחרי שמיזגנו את נושא המאבטחים,
הבטחת תנאים הולמים למאבטחים, יש בקשה של יושב-ראש הוועדה לפטור מחובת הנחה
לשתי ההצעות האלה. מי בעד? שבעה. מי נגד? אין. מי נמנע? אין.

הצבעה

בעד הבקשה – פה אחד

הבקשה לפטור מחובת הנחה להצעת חוק הזכות לעבודה בישיבה (תיקון מס' 3)
(הבטחת תנאים הולמים למאבטחים), התשע"ז-2017, ולהצעת חוק עמדות שמירה
לעובדים בענף השמירה והאבטחה, התשע"ז-2016, נתקבלה.

היו"ר יואב קיש:

התקבל.

יואל חסון (המחנה הציוני):

לכניסת יועצת ראש הממשלה, הקהל יעמוד.

היו"ר יואב קיש:

יואל, לא לזלזל.

יואל חסון (המחנה הציוני):

איזה זלזול?

היו"ר יואב קיש:

זה נשמע לא טוב.

יואל חסון (המחנה הציוני):

לא, רבקה ואני מכירים שנים על גבי שנים.

היו"ר יואב קיש:

אוקיי, אז אם זה מחיבה אז זה מותר. שכחתי שעוד מהתקופה עם שרון היית עם
רבקה ב... היא עושה עבודת קודש לקואליציה ואנחנו מעריכים אותה מאוד.

בקשת יו"ר ועדת העבודה, הרווחה והבריאות להקדמת הדיון בהצעות החוק הבאות:
הצעת חוק התגמולים לנפגעי פעולות איבה (תיקון מס' 34) (תגמולים לנפגעי
פעולות איבה שהתרחשו מחוץ לישראל), התשע"ז-2017, והצעת חוק התגמולים לנפגעי
פעולות איבה (תיקון – נפגע איבה ממעשה טרור של ארגון טרור בחוץ לארץ),
התשע"ז-2017

היו"ר יואב קיש:

אנחנו עוברים לפטור מחובת הנחה להצעת חוק פעולות האיבה (כ/695) - - -

איילת נחמיאס ורבין (המחנה הציוני):

- - -

היו"ר יואב קיש:

כי זאת הייתה הבר-מצווה של ביטן. מה הקשר בין זה לבר-מצווה של ביטן?

אוסאמה סעדי (הרשימה המשותפת):

יואב, הצבענו על זה כבר.

היו"ר יואב קיש:

לא, עכשיו זה פטור.

יואל חסון (המחנה הציוני):

אגב, ביטן, אני לא מאמין שלא קראת ספר עשר שנים.

דוד ביטן (הליכוד):

בוודאי שקראתי. אמרתי את זה בצחוק. אבל - - -

איילת נחמיאס ורבין (המחנה הציוני):

אבל למה אתה אומר ש - - - עשה לך את זה, ולמה אתה נותן לו ציטוט דווקא של
אלבר קאמי?

היו"ר יואב קיש:

איילת, את מפריעה לישיבה. בסוף אתם טוענים - - -

איילת נחמיאס ורבין (המחנה הציוני):

אחרת לא נשרוד את היום הזה, יואב.

היו"ר יואב קיש:

טיבי מחכה בשקט ולא עושה רעש.

דוד ביטן (הליכוד):

אני רוצה להגיד לכם, קיבלתי לבר-מצווה כמה צ'קים. אתם יודעים איזה צ'ק קיש
שם? כתב לי בצ'ק "לגיל הרך"...

היו"ר יואב קיש:

טוב, אנחנו עכשיו בבקשה של יושב-ראש ועדת העבודה והרווחה לפטור מחובת הנחה
לקריאה שנייה ושלישית לנושא חוק פעולות האיבה, שתי הצעות החוק שמיזגנו. מי
בעד?

אוסאמה סעדי (הרשימה המשותפת):

לפני ההצבעה יש לנו הצעה - - -

היו"ר יואב קיש:

אנחנו בהצבעה, אוסאמה.

הצבעה

בעד הבקשה – פה אחד

הבקשה לפטור מחובת הנחה להצעת חוק התגמולים לנפגעי פעולות איבה (תיקון מס'
34) (תגמולים לנפגעי פעולות איבה שהתרחשו מחוץ לישראל), התשע"ז-2017,
ולהצעת חוק התגמולים לנפגעי פעולות איבה (תיקון – נפגע איבה ממעשה טרור של
ארגון טרור בחוץ לארץ), התשע"ז-2017, נתקבלה.

היו"ר יואב קיש:

פה אחד. עכשיו אני מקשיב לך, אוסאמה.

אוסאמה סעדי (הרשימה המשותפת):

הצענו הצעת חוק להכיר גם - - -

דוד ביטן (הליכוד):

למה זה לא הגיע לוועדה? תביאו את זה לוועדה.

אוסאמה סעדי (הרשימה המשותפת):

בסדר.

היו"ר יואב קיש:

אז מה עם זה?

דוד ביטן (הליכוד):

זה עבר ראשונה כבר. אם אתם רוצים למזג - - -

היו"ר יואב קיש:

צריך להעביר טרומית. אם זה לא עבר טרומית אתה לא יכול.

דוד ביטן (הליכוד):

ואין טרומיות השבוע. למה עכשיו אתה נזכר? אבל הצעת החוק שהוגשה פותרת גם
לכם את הבעיה.

היו"ר יואב קיש:

זה עניין של קרדיט. עניין של קרדיט זה לא.

בקשת יו"ר ועדת העבודה, הרווחה והבריאות להקדמת הדיון בהצעות החוק הבאות:
הצעת חוק זכות השגה על החלטה בעניין רישוי מקצועות בתחום הרפואה והבריאות
(תיקוני חקיקה), התשע"ז-2017, והצעת חוק זכות ערר על החלטה בעניין רישוי
מקצועות רפואיים (תיקוני חקיקה), התשע"ז-2017

היו"ר יואב קיש:

עכשיו אני פה בשביל טיבי. אחרי שעשינו מיזוג להצעת חוק בנושא מקצועות בתחום
הרפואה, אנחנו עכשיו מעלים להצבעה את בקשת יושב-ראש ועדת העבודה, הרווחה
והבריאות לפטור מחובת הנחה להצבעות בנושא רישוי מקצועות בתחום הרפואה
(כ/696) ו-(פ/3671), שמוזגו - - -

יואל חסון (המחנה הציוני):

איזה סעיף אנחנו?

היו"ר יואב קיש:

אנחנו עשינו רביזיה והצבענו על מיזוג בסעיף ד', ועכשיו אני הולך לתוספת
לסעיף 2, בקשת יושב-ראש ועדת העבודה והרווחה להקדמת הדיון בהצעות שמוזגו
היום. אני מעלה את זה להצבעה. מי בעד?

הצבעה

בעד הבקשה – פה אחד

הבקשה לפטור מחובת הנחה להצעת חוק זכות השגה על החלטה בעניין רישוי מקצועות
בתחום הרפואה והבריאות (תיקוני חקיקה), התשע"ז-2017, ולהצעת חוק זכות ערר
על החלטה בעניין רישוי מקצועות רפואיים (תיקוני חקיקה), התשע"ז-2017,
נתקבלה.

היו"ר יואב קיש:

התקבלה פה אחד.

אחמד טיבי (הרשימה המשותפת):

תודה, יואב.

יואל חסון (המחנה הציוני):

אנחנו לא יכולים להסתדר עם ההתנהגות הקפריזית של שניכם – פעם אתם חברים
טובים ופעם אתם...

דוד ביטן (הליכוד):

אנחנו עובדים, מה זה שייך?

איילת נחמיאס ורבין (המחנה הציוני):

זה נכון. אני חושבת שבכנס הבא – בהנחה שיהיה הכנס הבא ולא בחירות – יהיה
צריך להצמיד לוועדת הכנסת פסיכולוג, שלא לומר פסיכיאטר.

יואל חסון (המחנה הציוני):

פסיכולוגית ילדים.

היו"ר יואב קיש:

למי? לחברי הוועדה?

איילת נחמיאס ורבין (המחנה הציוני):

לא, בעיקר ל - - -

דוד ביטן (הליכוד):

אני רוצה להגיד לכם, מאז שאמרנו שאולי יהיו בחירות כל חברי הכנסת של מפלגת
העבודה והמחנה הציוני לקחו פסיכולוג.

היו"ר יואב קיש:

גם חלק מחברי הליכוד.

יואל חסון (המחנה הציוני):

בינתיים הפסיכולוגית ילדים זה אצלכם.

דוד ביטן (הליכוד):

בינתיים היחידים שלא לקחו זה יש עתיד. אבל הם צריכים פסיכולוג לגבי המיקום
ברשימה.

היו"ר יואב קיש:

טוב, חברים, בואו נראה איך אנחנו ממשיכים.

יואל חסון (המחנה הציוני):

מה עם הסעיף שלי? ט.8 זה חוק שלי.

היו"ר יואב קיש:

אנחנו נדון בזה היום. אחרי שנגמור את 15V.

יואל חסון (המחנה הציוני):

לא רוצה כלום, זה לא מעניין אותי, מה עשית מזה כאילו זה התאגיד, יאללה...

דוד ביטן (הליכוד):

מה אתה צריך? באמת.

יואל חסון (המחנה הציוני):

לראות שהחוק שלי עובר לרפורמות, זה הכול. מה, אתה עושה לי על זה עכשיו כוח?

היו"ר יואב קיש:

יואל, אנחנו נעשה את זה, אין בעיה.

דוד ביטן (הליכוד):

אין בעיה, למה אתה לא מעביר לו את זה?

היו"ר יואב קיש:

אנחנו נדבר על זה אחר כך, בואו נמשיך. אנחנו מצביעים - - -

יהודה גליק (הליכוד):

- - -

היו"ר יואב קיש:

חבר הכנסת גליק, זה לא הזמן, אנחנו באמצע דיון על דברים אחרים ואני צריך את
היועצת המשפטית איתי.

בקשת יו"ר ועדת הפנים והגנת הסביבה למיזוג הצעת חוק התכנון והבנייה (תיקון
מס' 114), התשע"ז-2017, והצעת חוק התכנון והבנייה (תיקון – שיפוי בגין
תביעות פיצויים), התשע"ז-2017

היו"ר יואב קיש:

חברים, יש נושא של יושב-ראש ועדת הפנים והגנת הסביבה, בקשה למיזוג הצעת חוק
התכנון והבנייה (תיקון מס' 114), (מ/1119), והצעת חוק התכנון והבנייה
(תיקון – שיפוי בגין תביעות פיצויים), של חבר הכנסת דוד אמסלם, (פ/3928).
זו סך הכול בקשה למיזוג מיושב-ראש הוועדה. מי בעד?

הצבעה

בעד הבקשה – פה אחד

הבקשה למיזוג הצעת חוק התכנון והבנייה (תיקון מס' 114), התשע"ז-2017, והצעת
חוק התכנון והבנייה (תיקון – שיפוי בגין תביעות פיצויים), התשע"ז-2017,
נתקבלה.

היו"ר יואב קיש:

התקבל פה אחד.

עכשיו אני צריך את גפני בשביל הרביזיה.

רביזיה של חבר הכנסת יהודה גליק על החלטת ועדת הכנסת לדחות את טענת ה-נושא
חדש בהצעת חוק הגליל (תיקון מס' 12) (הארכת התקופה למתן עדיפות למשק הלול
במרום הגליל), התשע"ז-2017

היו"ר יואב קיש:

חברי הכנסת גליק וגפני, אנחנו נפתח את הדיון ברביזיה. יש לנו רביזיה שביקש
חבר הכנסת יהודה גליק על ההחלטה הקודמת בטענת נושא חדש בחוק הגליל, בנושא
הפטם. חבר הכנסת גליק, בבקשה תציג את הרביזיה.

יהודה גליק (הליכוד):

אני רוצה להבהיר לכל מי שמצביע עכשיו – תראו, אם החוק הזה יעבור היום, הוא
ייפול בבג"ץ כולו. כי החלף-פטם מעולם לא היה בחוק הזה. ולא רק שהוא לא היה,
גם מבקר המדינה קבע שהוא לא חוקי והורה למשרד החקלאות לבטל אותו. אלא שפה
מכניסים אותו בתוך החוק.

אני אומר לכם, הדבר הזה ילך לבג"ץ ולא רק שהסעיף הזה ייפול, כל חוק הגליל
ייפול. כל מי שאכפת לו מחוק הגליל, שידע שההתעקשות על הנושא הזה, שמבקר
המדינה קבע שהוא לא חוקי ושמשרד החקלאות הבטיח עד סוף 2015 לבטל אותו, תפיל
את כל החוק.

יחד עם כל מה שאמרתי, גם מפאת כבודו של הרב וקנין, שאני מאוד אוהב אותו,
במידה שהוועדה כרגע תקבל החלטה שלא מאריכים בשלוש שנים – מכיוון שמשרד
המשפטים אומר שאי אפשר בבת אחת להפיל – אלא מאריכים בשנה, אני מוכן למשוך
את הרביזיה.

אבל אם אנחנו מתעקשים לירות לעצמנו ברגל, אם אנחנו מתעקשים לומר שעל אפם
ועל חמתם של כל החוקים אנחנו נכניס חוק חדש, שכולם יודעים שהוא חדש... ולא
במקרה אמרה פה שגית שהפטם הופיע. ודאי שהפטם הופיע. אבל סבסוד של חלף-פטם,
דהיינו סבסוד לאנשים שלא עושים כלום, שמקבלים כסף מהמדינה, 33 מיליון שקל
בשנה – על כל הדבר הזה מבקר המדינה אמר שהוא לא חוקי ומשרד החקלאות הבטיח
להפסיק אותו. הדבר הזה יפיל את כל חוק הגליל.

ולכן כל מי שבעד חוק הגליל, כל מי שמצביע עכשיו בעד החוק הזה, שידע שהוא
יורה בכל חוק הגליל.

היו"ר יואב קיש:

תודה. בבקשה, חבר הכנסת גפני.

משה גפני (יו"ר ועדת הכספים):

אני רוצה להעמיד דברים על דיוקם, כי נאמרים פה הבוקר דברים שלא היו ולא
נבראו בכנסת. ברגע שהרביזיה הזאת לא מתקבלת וממילא החוק חוזר לוועדה, אז כל
הדיון הזה שעליו מדובר, של שנה, שנתיים, שלוש שנים, חלף-פטם או לא חלף-פטם
– הכול יידון בוועדה.

יהודה גליק (הליכוד):

לא חלף-פטם או לא-חלף-פטם, אלא - - -

היו"ר יואב קיש:

יהודה, הוא הקשיב בשקט, תן לו את הזכות לדבר בלי הפרעות.

משה גפני (יו"ר ועדת הכספים):

אני מבקש מהוועדה לאפשר לנו להמשיך בדיון, מכיוון שאם הדיון לא יימשך
המשמעות של העניין היא שאין חוק הגליל, והמשמעות של זה היא פגיעה ביישובי
הצפון, ביישובים הסמוכים לגדר - - -

דוד ביטן (הליכוד):

הוא בכלל לא היה בדיונים. בא ונכנס ואומר "נושא חדש".

משה גפני (יו"ר ועדת הכספים):

אני אומר לך, אדוני יושב-ראש הוועדה, ואני אומר לאחרים, שאם הרביזיה לא
מתקבלת ממילא אני ממשיך את הדיון. אנחנו מקיימים דיונים גם מחוץ לוועדה,
אנחנו מנסים להגיע לפתרונות שהם גם משפטיים, גם חוקיים וגם לא יפגעו בתושבי
הגליל.

אני סיימתי את הדברים השלי, אבל מרגיז אותי מאוד שאחרי שאנחנו מקיימים
דיונים – וזה לא חוק פרטי שלי, זה חוק שכל הציבור פה מעוניין בו – מגיע חבר
הכנסת גליק, ברגע האחרון - - -

היו"ר יואב קיש:

זו זכותו.

משה גפני (יו"ר ועדת הכספים):

אני לא אמרתי שלא, אבל רק שנדע את זה. זה חוסר הגינות ממדרגה ראשונה ואני
יודע מי פיטם אותו.

היו"ר יואב קיש:

מה שאתה אומר זה שהדיון יחזור לוועדת - - -

יהודה גליק (הליכוד):

לא, לא, אני מבקש - - -

היו"ר יואב קיש:

גפני, זה לא היה במקום.

משה גפני (יו"ר ועדת הכספים):

תוריד את זה מסדר היום, אני חוזר בי.

אחמד טיבי (הרשימה המשותפת):

מהפרוטוקול אתה מתכוון.

משה גפני (יו"ר ועדת הכספים):

מהפרוטוקול.

היו"ר יואב קיש:

חוזר. מהפרוטוקול.

אנחנו מעלים להצבעה את נושא הרביזיה. מי בעד הרביזיה?

הצבעה

בעד הרביזיה – 2

נגד – 4

נמנע – 3

הרביזיה של חבר הכנסת יהודה גליק לא נתקבלה.

היו"ר יואב קיש:

לא התקבלה.

יהודה גליק (הליכוד):

גפני, אז אתה תדון על קיצור שלוש השנים לשנה?

משה גפני (יו"ר ועדת הכספים):

אתה היית צריך לבוא לישיבות. זה שהתנועה לאיכות השלטון ו"קהלת" מילאו לך את
הראש... אני לא הולך לפתוח דיונים כאלה - - -

יהודה גליק (הליכוד):

אמרת כרגע שאתה כן תעשה... רגע, אתה שיקרת פה לעיני כולם, אתה שיקרת פה
לעיני כולם.

היו"ר יואב קיש:

לא בוועדה הזאת, חברים. יהודה, לכו לוועדת הכספים.

יהודה גליק (הליכוד):

לא, אבל הבן אדם בא ומכריז "אני שיקרתי". ככה הוא אמר.

היו"ר יואב קיש:

לא שמעתי.

יהודה גליק (הליכוד):

אני אמרתי שאני אדון על הנושא של השלוש שנים בוועדה, והוא קם ואמר "מה
פתאום, אני לא אדון על זה". האיש עמד פה - - -

היו"ר יואב קיש:

הנושא חזר לוועדת כספים ויידון בוועדת כספים.

יהודה גליק (הליכוד):

הוא ידון בנושא של השלוש שנים?

היו"ר יואב קיש:

חייבים לדון בנושא, יהודה, זה לא לשיקולו. הייתה טענת - - -

משה גפני (יו"ר ועדת הכספים):

נדון גם על זה.

היו"ר יואב קיש:

אוקיי, בבקשה. נא ללכת לוועדת כספים.

רביזיה של חבר הכנסת יואל חסון על החלטת ועדת הכנסת לדחות את טענות ה-נושא
חדש בחוק מימון מפלגות (תיקון מס' 15), התשע"ז-2017

היו"ר יואב קיש:

אנחנו עכשיו מציגים את הרביזיה לנושא חדש של יואל חסון. יואל, תציג בבקשה
את הרביזיה שלך. יואל, אתה לא רוצה להציג את הרביזיה שלך?

יואל חסון (המחנה הציוני):

אני מאוד רוצה, אבל תקשיבו. מה, אני מדבר לדברי הכנסת?

היו"ר יואב קיש:

אתה צודק, נחכה, אמרנו 10:40.

דב חנין (הרשימה המשותפת):

אולי בשלוש הדקות האלה אתה גומר את האיחוד של חופשות הלידה?

היו"ר יואב קיש:

מי רשום על החוק של חופשות הלידה?

דב חנין (הרשימה המשותפת):

זה חוק שלנו, שעבר טרומית, והחוק של רחל עזריה, שעבר קריאה ראשונה.

היו"ר יואב קיש:

אוקיי, אני אעשה את זה יותר מאוחר. אני חייב קודם לטפל ב-15V ואז אני אמזג
את זה.

יואל חסון (המחנה הציוני):

לא ייאמן שאתה עושה את זה, לא ייאמן. דע לך, זה לא בסדר.

דב חנין (הרשימה המשותפת):

יואב, יאללה, גמור לי את זה, נו. אני איתקע לך פה בוועדה...

יואל חסון (המחנה הציוני):

תדע לך, זה לא בסדר.

היו"ר יואב קיש:

יואל, אני רוצה לדבר איתך. זה לא יכול... טוב, זה לא ל... אני אסביר לך
בדיוק את ההיגיון כשתסתיים הישיבה הזו.

דב חנין (הרשימה המשותפת):

יואב, תאמין לי שאתה לא רוצה אותי פה ב-15V, יאללה, שחרר אותי.

היו"ר יואב קיש:

טוב, אנחנו נעשה הפסקה של שתי דקות, עד 10:40.

(הישיבה נפסקה בשעה 10:38 ונתחדשה בשעה 10:40.)

היו"ר יואב קיש:

יואל, אתה מסיר את הרביזיות? אם לא, אז בבקשה, שלוש דקות לרשותך, ואחרי זה
מצביעים.

יואל חסון (המחנה הציוני):

אני הרבה שנים יושב בוועדת הכנסת ודבר כזה עוד לא ראיתי. אף אחד פה כבר לא
יודע מי מצביע על מה, מה הנושאים על סדר היום - - -

יהודה גליק (הליכוד):

עכשיו זה התאגיד, לא?

יואל חסון (המחנה הציוני):

לך תדע, יכול להיות שגם יעלה עוד מעט התאגיד. אחרי שמינו את גאולה אבן
לקריינית הראשית אז בכלל. אדוני היושב-ראש, אני אומר לך... אני לא מבין מה
זה השוק הזה שם.

היו"ר יואב קיש:

חברים, זה מפריע.

יואל חסון (המחנה הציוני):

כל אחד שם עומד, אי אפשר לקיים דיון נורמלי.

היו"ר יואב קיש:

יואל, בבקשה. נא לשמור על השקט.

יואל חסון (המחנה הציוני):

אני חושב שחשוב כן להצביע בעד הרביזיה, כי הרביזיה היא חשובה לצורך הדיון
בחוק.

היו"ר יואב קיש:

טוב, תודה, אנחנו עוברים להצבעות. אנחנו מצביעים על הרביזיות לפי הנושאים
שהקראתי קודם, שהיו נושאים חדשים. חברים, תהיו איתי רגע. אנחנו מתחילים
מעמוד 12. כל מה שמסומן בירוק זה רביזיה על נושא חדש שלא התקבל, ובעצם
ההצבעה היא האם תומכים ברביזיה או מתנגדים לרביזיה. מי תומך ברביזיה לסעיף
3? אחד. מי נגד? שבעה.

הצבעה

בעד הרביזיה – 1

נגד – 7

הרביזיה לגבי הסתייגות מספר 3 לא נתקבלה.

היו"ר יואב קיש:

הרביזיה לא התקבלה. אנחנו עוברים לסעיף 18. מי תומך ברביזיה? שניים. מי
נגד? שישה.

הצבעה

בעד הרביזיה – 2

נגד – 6

הרביזיה לגבי הסתייגות מספר 18 לא נתקבלה.

היו"ר יואב קיש:

הרביזיה לא התקבלה. הסתייגות 19, מי תומך ברביזיה? שניים. מי נגד? שבעה.

הצבעה

בעד הרביזיה – 1

נגד – 7

הרביזיה לגבי הסתייגות מספר 19 לא נתקבלה.

היו"ר יואב קיש:

הרביזיה לא התקבלה. אנחנו בהסתייגות 25. מי בעד? שלושה. מי נגד? שישה.

הצבעה

בעד הרביזיה – 1

נגד – 7

הרביזיה לגבי הסתייגות מספר 25 לא נתקבלה.

היו"ר יואב קיש:

הרביזיה לא התקבלה. רביזיה על הסתייגות 31, מי בעד? שניים.

איילת נחמיאס ורבין (המחנה הציוני):

לא, אני - - -

היו"ר יואב קיש:

את לא מצביעה. סליחה, אני שואל, סופר, ואם את מצביעה חצי שעה אחרי זה לא
עובד.

איילת נחמיאס ורבין (המחנה הציוני):

לא הצבעתי חצי שעה אחרי, הצבעתי שלוש שניות אחרי, סליחה.

היו"ר יואב קיש:

מי נגד? שישה.

הצבעה

בעד הרביזיה – 2

נגד – 6

הרביזיה לגבי הסתייגות מספר 31 לא נתקבלה.

היו"ר יואב קיש:

הרביזיה לא התקבלה. ונא להצביע בזמן.

איילת נחמיאס ורבין (המחנה הציוני):

ונא, אם פעם אחת - - -

היו"ר יואב קיש:

הסתייגות 38, מי בעד הרביזיה? שניים.

איילת נחמיאס ורבין (המחנה הציוני):

תירגע.

היו"ר יואב קיש:

אתם רואים? אתם עוד פעם עושים את זה. שלושה. מי נגד? שישה.

הצבעה

בעד הרביזיה – 3

נגד – 67

הרביזיה לגבי הסתייגות מספר 38 לא נתקבלה.

היו"ר יואב קיש:

הרביזיה לא התקבלה. מי בעד רביזיה ל-44? שלושה. מי נגד? שישה.

הצבעה

בעד הרביזיה – 3

נגד – 7

הרביזיה לגבי הסתייגות מספר 44 לא נתקבלה.

היו"ר יואב קיש:

הרביזיה לא התקבלה. 45, מי בעד הרביזיה? שלושה. מי נגד? שבעה.

הצבעה

בעד הרביזיה – 3

נגד – 7

הרביזיה לגבי הסתייגות מספר 45 לא נתקבלה.

היו"ר יואב קיש:

הרביזיה לא התקבלה. 50, מי בעד הרביזיה? אחד. אתם רואים? אחד. הנה, תסתכלו,
יואל ואיילת לא מצביעים.

יואל חסון (המחנה הציוני):

היד שלי למעלה.

היו"ר יואב קיש:

שניים. מי נגד? שבעה.

הצבעה

בעד הרביזיה – 2

נגד – 7

הרביזיה לגבי הסתייגות מספר 50 לא נתקבלה.

היו"ר יואב קיש:

הרביזיה לא התקבלה. 54, מי בעד? שלושה. מי נגד? שבעה.

הצבעה

בעד הרביזיה – 1

נגד – 7

הרביזיה לגבי הסתייגות מספר 54 לא נתקבלה.

היו"ר יואב קיש:

הרביזיה לא התקבלה. 56, מי בעד הרביזיה? שלושה. מי נגד? שבעה.

הצבעה

בעד הרביזיה – 1

נגד – 7

הרביזיה לגבי הסתייגות מספר 56 לא נתקבלה.

היו"ר יואב קיש:

הרביזיה לא התקבלה. 59, מי בעד הרביזיה? שניים.

איילת נחמיאס ורבין (המחנה הציוני):

למה שניים? יואל.

היו"ר יואב קיש:

את מבינה, איילת, אני רואה את זה כל הזמן.

איילת נחמיאס ורבין (המחנה הציוני):

קיש-קיש קריא, תפסיק, זה לא שאתה מנהל היום את הדיון בצורה קפדנית
ונוקדנית. יש פה אווירת סוף קורס, אז תתנהג ככה.

היו"ר יואב קיש:

סליחה, שלושה. מי נגד? שבעה.

הצבעה

בעד הרביזיה – 3

נגד – 7

הרביזיה לגבי הסתייגות מספר 59 לא נתקבלה.

היו"ר יואב קיש:

הרביזיה לא התקבלה. 63, מי בעד הרביזיה? שניים. מי נגד? שבעה.

הצבעה

בעד הרביזיה – 2

נגד – 7

הרביזיה לגבי הסתייגות מספר 63 לא נתקבלה.

היו"ר יואב קיש:

הרביזיה לא התקבלה. לחלופין של 66, מי בעד הרביזיה? שניים. מי נגד? שמונה.

הצבעה

בעד הרביזיה – 2

נגד – 8

הרביזיה לגבי הסתייגות לחלופין של 66 לא נתקבלה.

היו"ר יואב קיש:

הרביזיה לא התקבלה. 69, מי בעד הרביזיה? שניים. מי נגד? שמונה.

הצבעה

בעד הרביזיה – 2

נגד – 8

הרביזיה לגבי הסתייגות מספר 69 לא נתקבלה.

היו"ר יואב קיש:

הרביזיה לא התקבלה. 71, מי בעד הרביזיה? שלושה. מי נגד? שמונה.

הצבעה

בעד הרביזיה – 3

נגד – 8

הרביזיה לגבי הסתייגות מספר 71 לא נתקבלה.

היו"ר יואב קיש:

הרביזיה לא התקבלה. לחלופין 72, מי בעד הרביזיה? שלושה. מי נגד? שמונה.

הצבעה

בעד הרביזיה – 3

נגד – 8

הרביזיה לגבי הסתייגות לחלופין של 72 לא נתקבלה.

היו"ר יואב קיש:

הרביזיה לא התקבלה. לחלופין 74, מי בעד הרביזיה? שלושה. מי נגד? שמונה.

הצבעה

בעד הרביזיה – 3

נגד – 8

הרביזיה לגבי הסתייגות לחלופין של 74 לא נתקבלה.

היו"ר יואב קיש:

הרביזיה לא התקבלה. 82, מי בעד הרביזיה? שלושה. מי נגד? שבעה.

הצבעה

בעד הרביזיה – 3

נגד – 7

הרביזיה לגבי הסתייגות מספר 82 לא נתקבלה.

היו"ר יואב קיש:

הרביזיה לא התקבלה. לחלופין 82, מי בעד הרביזיה? שניים. מי נגד? שבעה.

הצבעה

בעד הרביזיה – 2

נגד – 7

הרביזיה לגבי הסתייגות לחלופין של 82 לא נתקבלה.

היו"ר יואב קיש:

הרביזיה לא התקבלה. 84, מי בעד הרביזיה? שלושה. מי נגד? שבעה.

הצבעה

בעד הרביזיה – 3

נגד – 7

הרביזיה לגבי הסתייגות מספר 84 לא נתקבלה.

היו"ר יואב קיש:

הרביזיה לא התקבלה. 86, מי בעד הרביזיה? שלושה. מי נגד? שבעה.

הצבעה

בעד הרביזיה – 3

נגד – 7

הרביזיה לגבי הסתייגות מספר 86 לא נתקבלה.

היו"ר יואב קיש:

הרביזיה לא התקבלה. 87, מי בד הרביזיה? שלושה. מי נגד? שבעה.

הצבעה

בעד הרביזיה – 3

נגד – 7

הרביזיה לגבי הסתייגות מספר 87 לא נתקבלה.

היו"ר יואב קיש:

הרביזיה לא התקבלה. 89, מי בד הרביזיה? שלושה. מי נגד? שישה.

הצבעה

בעד הרביזיה – 3

נגד – 6

הרביזיה לגבי הסתייגות מספר 89 לא נתקבלה.

היו"ר יואב קיש:

הרביזיה לא התקבלה. 91, מי בעד הרביזיה? שניים. מי נגד? שישה.

הצבעה

בעד הרביזיה – 2

נגד – 6

הרביזיה לגבי הסתייגות מספר 91 לא נתקבלה.

היו"ר יואב קיש:

אוקיי, סיימנו את הרביזיות. כולן נפלו.

בקשת הממשלה להקדמת הדיון בהצעות החוק הבאות: הצעת חוק קרן החינוך ארצות
הברית-ישראל, התשע"ז-2017, והצעת חוק הפיקוח על שירותים פיננסיים (שירותים
פיננסיים מוסדרים) (תיקון מס' 4) (הפעלת מערכת לתיווך באשראי), התשע"ז-2017

היו"ר יואב קיש:

חברי הכנסת נא לשבת, לא ללכת, יש לנו בקשה לפטור מחובת הנחה על... איזה
חוקים הממשלה הגישה? איזה פטורים? משרד החוץ, בבקשה תציגו את הפטורים שלכם.
הצעת חוק קרן חינוך ארצות הברית-ישראל, נא להציג את הבקשה. מי הדוברת?

רעות ימין:

אני רעות ימין, מהלשכה המשפטית של משרד החוץ. משרד החוץ מנסה מזה הרבה מאוד
זמן לקדם את חוק קרן חינוך ארצות הברית-ישראל. הגענו למצב שבו כל משרדי
הממשלה מסכימים וזו שעת כושר להעביר את החקיקה הזאת, שהיעדרה מאוד - - -

היו"ר יואב קיש:

מה דחוף בזה?

רעות ימין:

הפעילות של הקרן בלי החקיקה היא מאוד מוגבלת, היא תלויה בשגרירות ארצות
הברית... יש פה אינטרס מדיני - - -

היו"ר יואב קיש:

זה לקריאה ראשונה?

רעות ימין:

אם אפשר את כל הקריאות - - -

היו"ר יואב קיש:

לא, אין דבר כזה. לאיזו ועדה זה אמור להגיע בכנסת?

רוברט אילטוב (ישראל ביתנו):

הוועדה לדיונים בענייני חוץ זו ועדת החוץ והביטחון, איזו שאלה.

היו"ר יואב קיש:

לא, זה לא חוץ, זה קרן חינוך. לא ברור. בסדר, אני חושב שהנושא חשוב וזה
יפשר לנו זמן בפגרה לעבוד על הצעת החוק הזאת. מי בעד? שבעה. מי נגד? מישהו
נמנע?

הצבעה

בעד הבקשה – פה אחד

הבקשה לפטור מחובת הנחה להצעת חוק קרן חינוך ארצות הברית-ישראל,
התשע"ז-2017, נתקבלה.

היו"ר יואב קיש:

ההצעה התקבלה. משרד האוצר, בבקשה.

ברוך לוברט:

בקשת הממשלה היא להקדים את הדיון בהצעת חוק הפיקוח על שירותים פיננסיים
מוסדרים, הסדרה של הפלטפורמות פּי-טוּ-פּי. אנחנו מבקשים להקדים את הדיון
כדי - - -

היו"ר יואב קיש:

אבל מה דחוף בזה? אתה יכול להסביר לי מה דחוף בזה?

ברוך לוברט:

קיימת הסדרה של אשראי שנכנסת לתוקף כבר ביוני השנה ואנחנו רוצים להשלים את
ההסדרה על נותני האשראי גם לפלטפורמות פי-טו-פי, שאלה פלטפורמות שמתווכות
בין מלווים ללווים - - -

היו"ר יואב קיש:

מה יקרה אם זה יהיה אחרי זה? עוד לא הבנתי למה אני צריך לתת לזה פטור?

ברוך לוברט:

כי אנחנו מעוניינים להעביר בקריאה ראשונה כבר השבוע - - -

היו"ר יואב קיש:

עזוב, אני לא דן בזה עכשיו. הלאה.

רועי פולקמן (כולנו):

רגע, מה הבעיה עם זה?

היו"ר יואב קיש:

אם אין סיבה לדחיפות אני לא מצביע בוועדה הזו על פטור. אין סיבה, זה יהיה
במושב הבא.

ברוך לוברט:

יש הסדרה שנכנסת לתוקף כבר ביוני - - -

היו"ר יואב קיש:

נכון.

דב חנין (הרשימה המשותפת):

אבל במאי יש כבר כנסת.

היו"ר יואב קיש:

תהיה לנו היום עוד ועדת כנסת ונדון על זה אחר כך, כרגע אני לא רוצה לדון
בזה.

קביעת ועדה לדיון בהצעת חוק עבודת נשים (תיקון – תקופת לידה והורות לבן זוג
של עובדת שילדה יותר מילד אחד), התשע"ז-2017

היו"ר יואב קיש:

יואל חסון, מה רצית? ט.8.

יואל חסון (המחנה הציוני):

יש הסכמה שזה יועבר לוועדת הרפורמות לדיון.

היו"ר יואב קיש:

אוקיי, אנחנו מצביעים על נושא של קביעת ועדות לדיון בנושא הצעת חוק עבודת
נשים (תקופת לידה והורות לבן זוג) (פ/3473). יואל, אתה יכול לציין שהוועדה
בראשות רחל עזריה דנה בחוק דומה וכל העניין נמצא שם ולכן אין שום סיבה שזה
לא ירוכז שם.

מי בעד העניין? פה אחד.

הצבעה

בעד ההצעה – פה אחד

ההצעה להעביר את הצעת חוק עבודת נשים (תיקון – תקופת לידה והורות לבן זוג
של עובדת שילדה יותר מילד אחד), התשע"ז-2017, לוועדה המיוחדת לדיון בהצעת
חוק התכנון והבנייה (תיקון – פיצול דירות) ובהצעת חוק בעניין תקופת לידה
והורות, נתקבלה.

היו"ר יואב קיש:

ההצעה נתקבלה.

בקשת יו"ר הוועדה המיוחדת לדיון בהצעת חוק התכנון והבנייה ובהצעת חוק
בעניין תקופת לידה והורות, למיזוג הצעות החוק הבאות: הצעת חוק שינויים
בהסדר תקופת הלידה וההורות (תיקוני חקיקה), התשע"ז-2017, והצעת חוק עבודת
נשים (תיקון – הארכת חופשת לידה), התשע"ה-2015

היו"ר יואב קיש:

מה עוד?

דב חנין (הרשימה המשותפת):

יש שתי הצעות חוק בנושא חופשת הלידה. שתיהן עברו ביחד טרומית אבל רק אחת
עברה קריאה ראשונה.

היו"ר יואב קיש:

בסדר, מיזוג אחרון.

איילת נחמיאס ורבין (המחנה הציוני):

אבל אני רוצה את - - -

היו"ר יואב קיש:

תהיה עוד ועדת כנסת. אני גם רוצה לשבת איתך על זה.

יש לנו בקשה של חברת הכנסת רחל עזריה, יו"ר הוועדה המיוחדת לדיון בהצעות
חוק התכנון והבנייה ובהצעת חוק לעניין תקופת לידה והורות, למיזוג הצעות
החוק הבאות: הצעת חוק שינויים בהסדר תקופת הלידה וההורות (פ/3781), והצעת
חוק עבודת נשים (תיקון – הארכת חופשת לידה) (פ/1135). דב, אתה רוצה להגיד
משהו?

דב חנין (הרשימה המשותפת):

כן. שתי ההצעות דומות, הוצמדו בשלב של ההצבעה הטרומית, ובשלב של הקריאה
הראשונה הועברה רק אחת מהן, מתוך שיקולים כאלה ואחרים. עכשיו המטרה היא
לאחד את שתיהן מחדש.

היו"ר יואב קיש:

מי בעד? פה אחד.

הצבעה

בעד הבקשה – פה אחד

הבקשה למזג את הצעת חוק שינויים בהסדר תקופת הלידה וההורות (תיקוני חקיקה),
התשע"ז-2017, ואת הצעת חוק עבודת נשים (תיקון – הארכת חופשה לידה),
התשע"ה-2015, נתקבלה.

היו"ר יואב קיש:

ההצעה התקבלה. אני נועל את הישיבה.

הישיבה ננעלה בשעה 10:53.
