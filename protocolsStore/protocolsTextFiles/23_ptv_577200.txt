הכנסת העשרים-ושלוש

מושב ראשון

פרוטוקול מס' 36

מישיבת ועדת הכנסת

יום שלישי, כ"ב בתמוז התש"ף (14 ביולי 2020), שעה 12:00

סדר היום:

א. בקשת חה"כ רפי פרץ להתפלגות מפלגת הבית היהודי מיסודה של המפד"ל מסיעת
ימינה, בהתאם

לסעיף 59(2 )לתקנון הכנסת.

ב. הארכת החלטת הוועדה המסדרת בדבר השתתפות חברי כנסת בישיבות ועדה בדרך של
היוועדות

חזותית בתקופת התפשטות נגיף הקורונה.

ג. קביעת הוועדות אליהן ידווחו שרי הממשלה, לפי סעיף 123(ז()2 )לתקנון
הכנסת.

ד. ערעורו של חה"כ אוסמה סעדי על החלטת נשיאות הכנסת שלא לאשר דחיפות הצעתו
לסדר היום

בנושא: "החלטות פוגעניות של מנהלת הכדורגל".

ה. קביעת ועדה לדיון בהצעה לסדר היום בנושא: "מתן פתרון מיידי לזוגות לפני
הנישואים שנמנע מהם

לרשום את הנישואים גם בחו"ל עקב משבר הקורונה", של חברי הכנסת יבגני סובה,
אנדרי קוז'ינוב,

ניצן הורוביץ ושרן מרים השכל.

ו. בקשת הממשלה להקדמת הדיון בהצעות החוק הבאות, בכל הקריאות:

  1 .הצעת חוק-יסוד: (משק מדינה )(תיקון מס' 10 והוראת שעה לשנת
  2020)(תיקון מס' 2) (מ/1340).

  2 .הצעת חוק התכנית לסיוע כלכלי (נגיף הקורונה החדש)(הוראת שעה),
  התש"ף-2020 (מ/1341).

ז. בקשת יושבת ראש ועדת חוקה, חוק ומשפט למיזוג הצעות חוק חובת מכרזים
(תיקון מס' 24) וחוק חובת מכרזים (תיקון – העדפת תוצרת הארץ במכרזי מערכת
הביטחון ובמשרד לביטחון פנים) של חברי הכנסת: מיקי לוי, ע'דיר כמאל מריח',
משה גפנים ויעקב אשר.

ח. בקשת חה"כ רפי פרץ להתפלגות מפלגת הבית היהודי מיסודה של המפד"ל מסיעת
ימינה, בהתאם

לסעיף 59(2 )לתקנון הכנסת - רביזיה

נכחו:

חברי הוועדה:

איתן גינזבורג – היו"ר

עוזי דיין

הילה וזאן

מכלוף מיקי זוהר

בועז טופורובסקי

אחמד טיבי

מתן כהנא

אופיר כץ

אוסנת הילה מארק

חמד עמאר

יצחק פינדרוס

טלי פלוסקוב

תהלה פרידמן

עינב קאבלה

אלעזר שטרן

חברי הכנסת:

וליד טאהא

יוסף טייב

אוסאמה סעדי

אנדרי קוז'ינוב

מוזמנים:

השר לירושלים ומורשת רפי פרץ

  -----------------------------------------------------------------------
  שירה עמיאל            –     אגף תקציבים, משרד האוצר
  --------------------- ----- -------------------------------------------
  הדיי נגב              –     התנועה לאיכות השלטון

  -----------------------------------------------------------------------

ייעוץ משפטי:

ארבל אסטרחן

מנהלת הוועדה:

נועה בירן - דדון

רשמת פרלמנטרית:

שרון רפאלי

<< נושא >> א. בקשת חה"כ רפי פרץ להתפלגות מפלגת הבית היהודי מיסודה של
המפד"ל מסיעת ימינה, בהתאם לסעיף 59(2) לתקנון הכנסת

<< נושא >>

<< יור >> היו"ר איתן גינזבורג: << יור >>

חברי הכנסת, בוקר טוב, אני מתכבד לפתוח את ישיבת ועדת הכנסת. היום יום
שלישי, כ"ב בתמוז התש"ף, 14 ביולי 2020. בראש סדר היום עומדת בקשתו של השר
רפי פרץ להתפלגות מפלגת הבית היהודי מיסודה של המפד"ל מסיעת ימינה בהתאם
לסעיף 59(2) לתקנון הכנסת.

אני מתחיל עם בקשתו של הרב פרץ לבקשה. נתחיל איתך, ואז נעבור לשאר הדוברים.
בבקשה, אדוני.

<< דובר >> השר לירושלים ומורשת רפי פרץ: << דובר >>

תודה, אדוני יושב-ראש הוועדה, חבריי חברי הכנסת, בהתאם לסעיף 60א לחוק
הכנסת תשנ"ד-1994 להלן: חוק הכנסת, מוגשת בזאת הודעה על התפלגות מפלגת הבית
היהודי מיסודה של המפד"ל מסיעת ימינה בהתאם לסעיף 59(2) לחוק הכנסת. שם
הסיעה החדשה: הבית היהודי מיסודה של המפד"ל. בא כוח הסיעה הוא אנוכי רפי
פרץ, ממלא מקום בא כוח הסיעה הוא ניר אורבך. הסכם בדבר צירוף של מפלגות
הוגש ליושב-ראש ועדת הבחירות המרכזית בעת הגשת הרשימות. בהתאם לסעיף 60א
לחוק הכנסת אני אבקש מכם לאשר את ההתפלגות. תודה.

<< יור >> היו"ר איתן גינזבורג: << יור >>

מישהו רוצה לדבר? גם אלעזר וגם יש בקשות מבחוץ. בטרם נתחיל בסבב הדוברים
ניתן ליועצת המשפטית לתת את המסגרת. אחר כך אם יהיו התייחסויות נתייחס
ספציפית. אבל רק המסגרת מהי התפלגות כי זה דיון שוועדת הכנסת הזאת דנה בזה.

<< דובר >> ארבל אסטרחן: << דובר >>

אני אתן את המסגרת אבל אחר כך אם יהיו התייחסויות לבקשה הספציפית אני גם
אתייחס.

<< יור >> היו"ר איתן גינזבורג: << יור >>

לבקשה הספציפית נתייחס אחרי הדוברים.

<< דובר >> ארבל אסטרחן: << דובר >>

חוק יסוד: הכנסת יוצא מהנחה שחבר הכנסת נבחר במסגרת של רשימה של מפלגה והוא
אמור להישאר בסיעתו, אלא בתנאים שנקבעו בחוק. החוק יוצר הבחנה בין פרישה
מסיעה לבין התפלגות מסיעה. התפלגות מסיעה זה הדבר שהחוק מכיר והוא מקובל,
אין עליו סנקציות, אבל יש תנאים מסוימים שרק בהם יכולה להיות התפלגות של
סיעה. חוק הכנסת מכוח חוק יסוד: הכנסת מונה לנו שלושה תנאים להתפלגות מותרת
כששניים מהם הם התנאים שמשתמשים בהם יותר והם תנאים מוכרים. אחד מהם הוא
כאשר שליש מסיעה של לפחות שניים מבקשים להתפלג מהסיעה. החוק נותן להם זכות
לעשות את זה גם אם רוב הסיעה מתנגדת לדבר. ברגע שיש שליש מסיעה של שני
חברים לפחות הם יכולים להתפלג ולהקים סיעה חדשה. אם אותה סיעה מייצגת מפלגה
היא גם יכולה בתנאים מסוימים לקבל מימון. זה דבר שקרה בכנסות בעבר לא מעט
פעמים.

אופציה שנייה להתפלגות היא כאשר סיעה מורכבת מכמה מפלגות, כלומר רשימת
המועמדים מלכתחילה הוגשה על-ידי כמה מפלגות. אם אותן מפלגות, בעת שהן הגישו
את רשימת המועמדים נתנו ליושב-ראש ועדת הבחירות המרכזית הסכם שיאפשר להן
להתפלג לפי מפלגות אז אחר כך במהלך כהונת הכנסת כל אחת מאותן מפלגות, יש לה
זכות עצמאית להתפלג ללא צורך בהסכמה של יתר המפלגות שמרכיבות את אותה סיעה
וגם אם הן לא מהווים שליש. זאת הבקשה שמונחת כעת. חבר הכנסת והשר פרץ שהוא
הנציג היחיד של מפלגת הבית היהודי מבקש להתפלג מסיעת ימינה שהיא סיעה
שמורכבת משלוש מפלגות: יש המפלגה שמוכרת בשם הימין החדש, אבל בעצם השם של
המפלגה הוא צל"ש, שיש בו שלושה חברי כנסת: בנט, שקד וכהנא; יש המפלגת
האיחוד הלאומי שחברים בה חברי הכנסת סמוטריץ' ואופיר סופר, וחבר הכנסת פרץ.

אמרתי שהתפלגות היא הדבר שהחוק מתיר ומאפשר בתנאים מסוימים. מה שהחוק רוצה
למנוע זה פרישה. זה הדבר האסור שמוביל סנקציות. החוק אומר שאם חבר כנסת
פורש מסיעתו שלא בדרך של התפלגות אז יחולו לגביו סוג של סנקציות. העיקרית
והמוכרת ביותר אומרת שמי שפרש מסיעתו לא יוכל להתמודד לכנסת הבאה במסגרת
מפלגה שהייתה מיוצגת בכנסת היוצאת. כלומר אם הוא רוצה להתמודד לכנסת הבאה
הוא חייב לעשות את זה רק במסגרת מפלגה חדשה לגמרי.

סנקציה נוספת אומרת שהוא לא יוכל להתמנות לשר או לסגן שר באותה כנסת,
והרעיון הוא שאי אפשר יהיה "לקנות" חבר כנסת ולגרום לו לעבור ממפלגה למפלגה
בכך שייתנו לו תפקיד בממשלה. ויש גם סנקציות בתחום המימוני מכוח חוק מימון
מפלגות וגם אומרים שאותו חבר כנסת לא יוכל להצטרף לאף סיעה בכנסת. זאת
אומרת אם חבר כנסת מוכרז כפורש הוא נקרא חבר כנסת שפרש והוא לא שייך לאף
סיעה. הוא לא מקים סיעה, הוא לא מייצג מפלגה ולא יכול להצטרף לאף סיעה
בכנסת.

הקביעות האם חבר כנסת התפלג או פרש נעשות פה בוועדת הכנסת. לגבי התפלגות –
למרות שלכאורה אמרתי לכם שהתנאים קבועים בחוק – בין זה שליש ובין זה מפלגה
– בכל זאת נדרש אישור יותר טכני ופורמלי של ועדת הכנסת כי רוצים שתהיה
ודאות. הכנסת צריכה לדעת בכל עת מיהן הסיעות ומי נמנה בהן ולכן ניתנת
החלטה.

<< דובר >> אוסאמה סעדי (הרשימה המשותפת): << דובר >>

במקרה כאן עובדתית יש כאן צירוף של שלוש מפלגות?

<< יור >> היו"ר איתן גינזבורג: << יור >>

יש שלוש מפלגות.

<< דובר >> ארבל אסטרחן: << דובר >>

ימינה היא תוצר של רשימת מועמדים משותפת שהוגשה על-ידי כמה מפלגות.

<< דובר >> אוסאמה סעדי (הרשימה המשותפת): << דובר >>

אז השר פרץ עכשיו מייצג - -

<< דובר >> ארבל אסטרחן: << דובר >>

הוא המייצג היחיד של מפלגת הבית היהודי.

<< דובר >> אוסאמה סעדי (הרשימה המשותפת): << דובר >>

מפלגה.

<< דובר >> טלי פלוסקוב (הליכוד): << דובר >>

אין פה פרישה.

<< דובר >> ארבל אסטרחן: << דובר >>

כן, נכון.

אגב, גם הרשימה המשותפת הוגשה על-ידי ארבע מפלגות, הגישה הסכם.

<< דובר >> אחמד טיבי (הרשימה המשותפת): << דובר >>

אני מבקש לא להשוות.

<< קריאה >> קריאה: << קריאה >>

זאת בקשה משותפת גם שלכם וגם של הרב פרץ.

<< דובר >> אוסאמה סעדי (הרשימה המשותפת): << דובר >>

ההבדל הוא שהרשימה המשותפת שהתאחדה הביאה 15 מנדטים ונשאר לה 16 ו-17. אצל
רפי פרץ – הוא ריסק את המפד"ל - - -

<< יור >> היו"ר איתן גינזבורג: << יור >>

תודה רבה, חבר הכנסת אוסאמה סעדי על החידוד וההבהרה.

נתחיל עם שאר הדוברים שביקשו להתייחס. חבר הכנסת אלעזר שטרן, בבקשה.

<< דובר >> אלעזר שטרן (יש עתיד-תל"ם): << דובר >>

תודה.

<< דובר >> אחמד טיבי (הרשימה המשותפת): << דובר >>

אלעזר, תמשיך באותו קו. אני פה.

<< דובר >> אלעזר שטרן (יש עתיד-תל"ם): << דובר >>

אדוני היושב-ראש, הדיון הוא לא עניין אישי. הדיון הוא איך אנחנו נראים
בעיני הציבור במדינת ישראל, איך הציבור מסתכל על מה שאומרים הפוליטיקאים,
איך הציבור מסתכל על המשמעות של רשימה לכנסת. אני רוצה לומר שב-22:05
במוצאי יום הבחירות האחרונות שמעתי בטלוויזיה עם פרסום המדגמים את חבר
הכנסת והשר דודי אמסלם כשבערך במשפט השני או השלישי הוא דיבר עם מי מתנהלים
מגעים, מי הפוטנציאל לערוק. כשהשאלה הזאת הופכת להיות שאלה נלווית לתוצאות
בחירות אנחנו מזנים את בית המחוקקים הישראלי. אנחנו מזנים את המשמעות של
רשימה לכנסת, ואנחנו גם מזנים את המעמד של חבר או חברת כנסת. כמה שהמעמד
שלנו נמוך בעיני הציבור, כשהדבר הזה הופך לתרבות אז יש בעיה גם של המושג
יושר, ואני כבר לא מדבר על המושג "שייכות".

החשש, כמובן, הוא לא רק מה קורה לבית הזה מכיוון שפעם שאתה מטמיע במישהו
תרבות של עריקה, תרבות של מילה זה לא מילה, של רשימה זה לא רשימה - -

<< דובר >> חמד עמאר (ישראל ביתנו): << דובר >>

אני מבקש – מילה זה לא מילה זה שלנו.

<< דובר >> אלעזר שטרן (יש עתיד-תל"ם): << דובר >>

אני לא מדבר אליך.

<< דובר >> טלי פלוסקוב (הליכוד): << דובר >>

גם זה מילה לא מילה.

<< יור >> היו"ר איתן גינזבורג: << יור >>

חברים, כל אחד יקבל זכות דיבור. אל תפריעו אחד לשני, בבקשה.

<< דובר >> אלעזר שטרן (יש עתיד-תל"ם): << דובר >>

כשאתה מנחיל מהבית הזה – כאילו לתוך הבית הזה – אבל אנחנו יודעים, אנחנו
רוצים שככה יקרה, זה המצב הנשאף, שהנוער שלנו ואזרחי מדינת ישראל יאמצו
ערכים ונורמות התנהגות שהבית הזה משדר להם.

אם הסיפור הזה היה סיפור יחיד אפשר לדון בו לגופו ולהחליט. כשהרב רפי פרץ
מצטרף – ולא משנה כרגע מהי ההגדרה של פרישה אבל כן חשוב המושג של קבלת
תרומה – והמושג של קבלת תרומה, להבדיל ממה ששאל פה חברי אוסאמה, אם זאת
פרישה או התפלגות או לא משנה – אנשים לא מבינים את הדקויות האלה. אנשים
מסתכלים על הרב רפי פרץ כמי שמצטרף לפנינה תמנו שטה, כמצטרף לתהילה פרידמן,
כמצטרף למיכל וונש, כמצטרף לצביקה האוזר, כמצטרף ליועז הנדל, ואני יכול
להוסיף, לצערי הרב.

<< דובר >> אחמד טיבי (הרשימה המשותפת): << דובר >>

מה הסיפור של האוזר והנדל בדיוק?

<< דובר >> אלעזר שטרן (יש עתיד-תל"ם): << דובר >>

הם לא היו מפלגה קודם. הם נהיו מפלגה אחר כך. אולי זה יותר חמור.

<< דובר >> אחמד טיבי (הרשימה המשותפת): << דובר >>

כמה הם קיבלו?

<< יור >> היו"ר איתן גינזבורג: << יור >>

חבר הכנסת טיבי, תודה.

<< דובר >> אחמד טיבי (הרשימה המשותפת): << דובר >>

לא. יש אנשים שלא - - - 6 מיליון שקל.

<< יור >> היו"ר איתן גינזבורג: << יור >>

תכף נדבר גם על חברי כנסת אחרים שהפכו למפלגתו של אלעזר שטרן. את זה הוא
שכח.

<< דובר >> אחמד טיבי (הרשימה המשותפת): << דובר >>

6 מיליון שקל.

<< דובר >> אלעזר שטרן (יש עתיד-תל"ם): << דובר >>

אני אחסוך לך, אדוני היושב-ראש.

<< יור >> היו"ר איתן גינזבורג: << יור >>

לא צריך.

<< דובר >> אלעזר שטרן (יש עתיד-תל"ם): << דובר >>

אני רוצה לתת את ההפך. חברת הכנסת ע'דיר כמאל מריח', שעל-פניו, למה אני לא
מדבר עליה? היא עשתה בדיוק להפך. הציעו לה תמורה כדי לא לפרוש והיא החליטה
שהערכים שלה מחייבים אותה לא להישאר באותו מקום ובתנאי שלא תקבל תמורה. אני
מזכיר לכולם: לא שהיא לא קיבלה תמורה – היא ויתרה על תמורה. אני פותח את זה
בשביל לסגור את זה כדי להגיד שזה עניין של משפחה אחרת לגמרי. ואם אני רוצה
שהציבור בישראל יבין אז הציבור בישראל מבין שחברת הכנסת ע'דיר כמאל מריח',
להבדיל מכל הרשימה שהזכרתי עכשיו, ויתרה להיות שרה ועל ראשות ועדה, ולמרות
הדברים החשובים שיכלה להרוויח לא בגדה בערכים שלה ולא בגדה ברשימה שלה. היא
נשארה כאילו באותה רשימה - -

<< יור >> היו"ר איתן גינזבורג: << יור >>

כאילו. ממש כאילו.

<< דובר >> אלעזר שטרן (יש עתיד-תל"ם): << דובר >>

עברה רשימה. סליחה.

<< יור >> היו"ר איתן גינזבורג: << יור >>

היא לא עברה רשימה, היא עברה מפלגה.

<< דובר >> אלעזר שטרן (יש עתיד-תל"ם): << דובר >>

היא עברה מפלגה. החוק אפשר את זה בתנאים שהיו.

<< דובר >> יצחק פינדרוס (יהדות התורה): << דובר >>

רק לרב רפי החוק לא מאפשר, רק לה הוא אפשר.

<< דובר >> אלעזר שטרן (יש עתיד-תל"ם): << דובר >>

בהתאם לחוק.

<< דובר >> יצחק פינדרוס (יהדות התורה): << דובר >>

הדיון הוא לא בהתאם לחוק.

<< קריאה >> קריאה: << קריאה >>

במה היא שונה ממנו? הוא בדיוק כמוה ההבדל?

<< דובר >> אלעזר שטרן (יש עתיד-תל"ם): << דובר >>

אני רוצה להסביר שוב על הנושא של התמורה.

<< דובר >> אחמד טיבי (הרשימה המשותפת): << דובר >>

אז תסביר שוב למי שלא הבין.

<< דובר >> אלעזר שטרן (יש עתיד-תל"ם): << דובר >>

אנחנו יודעים מה זה שוחד, אנחנו יודעים מה זה ההפך משוחד. תמורה בהקשר הזה
זה שוחד.

<< דובר >> אוסנת הילה מארק (הליכוד): << דובר >>

אם היו מציעים לך היית בא על ארבע.

<< דובר >> אלעזר שטרן (יש עתיד-תל"ם): << דובר >>

ככה העבירו את האנשים. הציעו להם מה שנקרא, תמורה, הציעו להם שוחד.

<< יור >> היו"ר איתן גינזבורג: << יור >>

זה, כמובן, לא נכון.

<< דובר >> אלעזר שטרן (יש עתיד-תל"ם): << דובר >>

אני מסיים את דבריי. מה שעומד פה לדיון בוועדת הכנסת זה פירוק המושג של
רשימה לכנסת ובתנאי אחד שיינתן בקצה שלו תמורה או במילים שלנו – שיינתן
שוחד.

<< יור >> היו"ר איתן גינזבורג: << יור >>

חברי כנסת קיבלו את ההחלטה שלהם בלי קשר לתמורה שקיבלו. יש כאלה שלא קיבלו
תמורה.

<< דובר >> אלעזר שטרן (יש עתיד-תל"ם): << דובר >>

אין אף אחד שלא קיבל תמורה.

<< יור >> היו"ר איתן גינזבורג: << יור >>

יש כאלה שפשוט החליטו אידיאולוגית איפה הם רוצים להיות - -

<< דובר >> אלעזר שטרן (יש עתיד-תל"ם): << דובר >>

אין אף אחד - - - שלא קיבל תמורה.

<< יור >> היו"ר איתן גינזבורג: << יור >>

- - גם אם בסוף הם קיבלו תפקיד זה לא תמיד מחויב ולא תמיד נכון. אבל להשחיר
ככה את כולם – לא הייתי עושה את זה.

<< דובר >> אלעזר שטרן (יש עתיד-תל"ם): << דובר >>

לא אמרתי מיצובישי.

<< יור >> היו"ר איתן גינזבורג: << יור >>

זאת בחירתך שלך.

<< קריאה >> קריאה: << קריאה >>

כל אחד עושה את תפקידו. אם הוא לא היה עושה את זה הוא היה בוגד בבוחרים.

<< יור >> היו"ר איתן גינזבורג: << יור >>

יש לנו בקשה מהתנועה לאיכות השלטון. עורך דין הדיי נגב, נמצא איתנו בשידור?

<< קריאה >> קריאה: << קריאה >>

עוד פעם התנועות האלה. מה ועדת הכנסת - - -

<< דובר >> מכלוף מיקי זוהר (הליכוד): << דובר >>

לא הבנתי מה הם קשורים.

<< דובר >> אוסנת הילה מארק (הליכוד): << דובר >>

מה הם קשורים, איכות השלטון?

<< יור >> היו"ר איתן גינזבורג: << יור >>

יש לציבור זכות להביע את דעתו.

<< דובר >> מכלוף מיקי זוהר (הליכוד): << דובר >>

איזה ציבור? זאת עמותה שחרתה על דגלה לרדוף אחרי נתניהו. על איזה ציבור אתה
מדבר? מה היא קשורה?

<< יור >> היו"ר איתן גינזבורג: << יור >>

תודה, חבר הכנסת זוהר.

<< דובר >> מכלוף מיקי זוהר (הליכוד): << דובר >>

מה היא קשורה בכלל?

<< קריאה >> קריאה: << קריאה >>

לא רק. יש לה עוד כמה לרדוף. יש להם במה בבג"ץ, מה הם צריכים במה פה?

<< דובר >> מכלוף מיקי זוהר (הליכוד): << דובר >>

אתם רוצים לתת במה - - - מה הם מעניינים בכלל?

<< קריאה >> קריאה: << קריאה >>

יש להם מספיק בבג"ץ.

<< יור >> היו"ר איתן גינזבורג: << יור >>

חברים, תודה רבה על הציונים. שמעתי אתכם. עכשיו הוא מדבר.

<< דובר >> אוסנת הילה מארק (הליכוד): << דובר >>

- - - התנועה לאיכות השלטון צריכה לדבר? כל פעם שיש פה משהו פוליטי מביאים
אותה?

<< יור >> היו"ר איתן גינזבורג: << יור >>

חברת הכנסת מארק, תודה על ההערה.

<< דובר >> אוסנת הילה מארק (הליכוד): << דובר >>

יש מספיק מגרשים שמתמודדים שם.

<< דובר >> אחמד טיבי (הרשימה המשותפת): << דובר >>

ה-כ' הרביעית של מיקי – קישטה.

<< יור >> היו"ר איתן גינזבורג: << יור >>

חבר הכנסת טיבי, תעזור לי, בבקשה.

<< דובר >> מכלוף מיקי זוהר (הליכוד): << דובר >>

חבר הכנסת טיבי, א', זה ק', לא כ'. דבר שני, אם תרצו אני אספר לכם על
המשל - - -

<< יור >> היו"ר איתן גינזבורג: << יור >>

לא צריך. אתה רוצה לספר? לא. תודה רבה על ההערות שלך והסיפורים שלך.

<< דובר >> אחמד טיבי (הרשימה המשותפת): << דובר >>

בוא נפתח את זה, מיקי.

<< יור >> היו"ר איתן גינזבורג: << יור >>

בבקשה, עורך דין נגב.

<< דובר >> הידי נגב: << דובר >>

תודה רבה, אדוני היושב-ראש, אנחנו סבורים בתנועה לאיכות השלטון שהוועדה
צריכה לדון בעניינו של חבר הכנסת פרץ כפורש מסיעת ימינה ולאו דווקא כמתפלג.
אני אסביר למה: בשנת 1990 חוקק ה"תרגיל המסריח" שעשה שמעון פרס ליצחק שמיר,
ובעקבותיו הוא ניסה למשוך חברי כנסת ממפלגות שונות בתמורה לתפקיד של שר.
אגב, בעקבות אותו תרגיל מסריח הוקמה התנועה לאיכות השלטון - -

<< דובר >> אוסנת הילה מארק (הליכוד): << דובר >>

יש חברים שמקשיבים לו בקשב רב ולא - - -

<< יור >> היו"ר איתן גינזבורג: << יור >>

תני לו לדבר.

<< דובר >> הידי נגב: << דובר >>

- - ובעקבות אותו תרגיל מסריח גם נחקק חוק למניעת מעילה באמון - -

<< דובר >> אוסנת הילה מארק (הליכוד): << דובר >>

- - - איך פתאום זה לא מפריע לכם. התנועה לאיכות השלטון מדברת.

<< יור >> היו"ר איתן גינזבורג: << יור >>

חברת הכנסת מארק, אני מבקש ממך לא להפריע. את רוצה לדבר – תירשמי, תקבלי את
כל הזמן שבעולם.

<< דובר >> הידי נגב: << דובר >>

- - נחקק החוק למניעת מעילה באמון שכלל כמה תיקונים. אחד מאותם תיקונים היה
סעיף 6א לחוק יסוד הכנסת שבמסגרתו יש שני תנאים להגדרה של פורש: תנאי ראשון
הוא שאותו פורש מצביע בניגוד לעמדת הסיעה בהצבעת אי אמון בממשלה. מה שקרה
בעניינו של חבר הכנסת פרץ גם בחודש מאי בעת השבעת הממשלה וגם כמה פעמים אחר
כך; תנאי שני שקובע אותו חוק יסוד זה שחבר הכנסת צריך לקבל תמורה לאותה
הצבעה, זאת אומרת תמורה לאותו עניין. בעינינו חבר הכנסת פרץ קיבל תמורה –
תפקיד שר ואפילו עם עוד כמה סמכויות. לדעתנו, בהתאם לסעיף 61 לחוק הכנסת
ועדת הכנסת צריכה לדון לפי החומר העובדתי ולפי חוק יסוד: הכנסת דווקא
בעניינו של חבר הכנסת כפורש כמי שנבחר מרשימת ימינה וכמי למעשה, פעל בניגוד
לעמדת סיעתו ובניגוד לרצון הבוחרים שבחרו בו. למעשה, הוא שייך לאותה תופעה
של כלנתריזם – אותה תופעה ידועה לשמצה שבעקבות אותו תרגיל מסריח שהיה שבר
ופגיעה באמון הציבור ובנבחריו חוקקו את אותם תיקונים במטרה להגביל חברי
כנסת מלפרוש מסיעה או, לכל הפחות, לגרום לתנאים ולסנקציות אם חבר הכנסת
פורש בניגוד לעשייה שבשבילה הוא נבחר. לכן אנחנו סבורים שהוועדה צריכה לדון
ולהכריז עליו כפורש ולא רק לדון בעניין התפלגותו. תודה רבה.

<< יור >> היו"ר איתן גינזבורג: << יור >>

תודה רבה. חבר הכנסת מתן כהנא, בבקשה.

<< דובר >> מתן כהנא (ימינה): << דובר >>

הסיטואציה שאני נמצא בה היא לא נוחה בגלל האהבה האישית הרבה שאני רוחש לרב
רפי פרץ הן בשל עברנו המשותף והן מאז היכרותנו המחודשת כאן במסדרונות
הפוליטיקה.

אנחנו לא רצינו את העזיבה הזאת. מבחינתנו זאת הפרה של הבטחה שנתנו לבוחרים
שלנו. במערכת הבחירות השלישית אמרנו מפורשות שאנחנו מתכוונים להישאר ביחד
ונפעל ביחד בכנסת. לכל אורך המשא ומתן המשכנו והצהרנו שאנחנו ממשיכים יחד
ככוח אחד שמייצג את הימין האידיאולוגי ואת הציונות הדתית, ואנחנו מאוד
עצובים על העזיבה הזאת. לא רצינו אותה, ואנחנו מצרים עליה. מבחינתנו היא
הפרה של הבטחה שנתנו לציבור הבוחרים שלנו.

<< יור >> היו"ר איתן גינזבורג: << יור >>

תודה. מיקי זוהר, בבקשה.

<< דובר >> מכלוף מיקי זוהר (הליכוד): << דובר >>

לגבי הדיון שנערך פה היום, קודם כול אני רוצה להבהיר לכולם – אלה שבאו
לנסות לעשות פה הון פוליטי, שזה דיון טכני בלבד, ובהתאם לתקנון הכנסת גם לא
ניתן להתנגד לו. בקשת הפיצול מגיעה מכוח זה שסיעת הבית היהודי היא מפלגה
בפני עצמה וגם בתוך ההסכם הקואליציוני שנחתם בתחילת הדרך מופיעה הבית
היהודי כמפלגה בפני עצמה. לכן כל הדיון פה הופך להיות במקום דיון טכני
לדיון פופוליסטי – מה שקורה הרבה מאוד, לצערי הרב, בכנסת בחודשים האחרונים.

לגבי ההחלטה של ימינה לא להצטרף לממשלה – אני רוצה להזכיר שלאורך כל קמפיין
הבחירות ימינה הבטיחה באופן ברור לבוחרים שלה שהם יצטרפו לממשלת נתניהו.
זאת הייתה ההתחייבות שלהם - -

<< דובר >> מתן כהנא (ימינה): << דובר >>

אנחנו לא מקיימים פה עכשיו משא ומתן קואליציוני.

<< דובר >> אוסנת הילה מארק (הליכוד): << דובר >>

למה? למה? למה? - - -

<< דובר >> מתן כהנא (ימינה): << דובר >>

מה זה הקשקוש הזה?

<< יור >> היו"ר איתן גינזבורג: << יור >>

תנו לחבר הכנסת זוהר לדבר.

<< דובר >> מכלוף מיקי זוהר (הליכוד): << דובר >>

הם הבטיחו לאורך כל הקמפיין שהם יישבו בממשלה עם נתניהו. הם נתנו התחייבות,
וכנראה, גם זכו לבוחרים בעקבות ההתחייבות הזאת.

<< דובר >> מתן כהנא (ימינה): << דובר >>

חבר הכנסת מיקי זוהר, אנחנו התחייבנו לממשלת ימין, לא ממשלת שמאל. מה שאתם
הקמתם פה זה ממשלת - - -

<< דובר >> אוסנת הילה מארק (הליכוד): << דובר >>

- - - אם היית מקבל ככה תיקים זאת לא הייתה ממשלת שמאל ולא שום דבר - -

<< דובר >> מתן כהנא (ימינה): << דובר >>

הקמתם פה ממשלת שמאל על מלא.

<< דובר >> אוסנת הילה מארק (הליכוד): << דובר >>

- - אם הייתם מקבלים חמישה תיקים - - -

<< דובר >> יצחק פינדרוס (יהדות התורה): << דובר >>

אם השמאלני יולי אדלשטיין לא היה שר הבריאות זה היה ממשלת - - -

<< יור >> היו"ר איתן גינזבורג: << יור >>

חבר הכנסת פינדרוס, תודה.

<< קריאה >> קריאות: << קריאה >>

- - -

<< דובר >> מתן כהנא (ימינה): << דובר >>

- - - סוציאליזם - - -

<< דובר >> אוסנת הילה מארק (הליכוד): << דובר >>

בואו נבחן אתכם בהצבעה מחר, אם תעדיפו את - - - או משהו אחר - -

<< יור >> היו"ר איתן גינזבורג: << יור >>

חברת הכנסת מארק, למה את מפריעה למיקי זוהר?

<< דובר >> מכלוף מיקי זוהר (הליכוד): << דובר >>

מה שקרה הלכה למעשה זה שימינה החליטו להפר את הבטחת הבחירות שלהם לציבור
בשם הבקשות שלהם לתפקידים שלא עלו בידם. התפקידים שהוצעו להם היו מאוד
מכובדים אבל הם בכל-זאת בחרו להפר את הבטחת הבחירות לבוחרים שלהם ולא
להצטרף לממשלה. היה צדיק אחד בסדום שיושב פה בחדר – הרב רפי פרץ שהחליט
לעמוד במילה שלו לבוחרים, לעמוד בהתחייבות שלו. זאת הסיבה שהוא הצטרף
לקואליציה. להפוך את הרב פרץ, כפי ששמעתי פה כל מיני נציגים, לזה שלא עומד
במילתו או זה שעוזב את מפלגתו זה לא פחות משקר ומדמגוגיה משום שהוא היחיד
שעמד במילה שלו לבוחרים שלו. אז אני מבקש מכל מי שמנסה לבקר את המהלך הזה -
-

<< דובר >> מתן כהנא (ימינה): << דובר >>

הוא עמד במילה לבוחרים? איך אתה לא מתבייש? הוא עמד במילה לבוחרים?

<< יור >> היו"ר איתן גינזבורג: << יור >>

די, די. מתן כהנא, תודה.

<< דובר >> מתן כהנא (ימינה): << דובר >>

הקמתם ממשלת שמאל על מלא.

<< יור >> היו"ר איתן גינזבורג: << יור >>

מתן, תודה.

<< דובר >> מתן כהנא (ימינה): << דובר >>

כל החוקים של ימינה אתם דוחים.

<< דובר >> מכלוף מיקי זוהר (הליכוד): << דובר >>

אתה יכול לומר מאה פעם "ממשלת שמאל".

<< דובר >> מתן כהנא (ימינה): << דובר >>

זאת המציאות.

<< יור >> היו"ר איתן גינזבורג: << יור >>

חבר הכנסת זוהר - -

<< דובר >> מכלוף מיקי זוהר (הליכוד): << דובר >>

- - - גם אתה לא תאמין - -

<< דובר >> מתן כהנא (ימינה): << דובר >>

מה לא מאמין?

<< יור >> היו"ר איתן גינזבורג: << יור >>

מתן.

<< דובר >> מתן כהנא (ימינה): << דובר >>

רוצים לבדוק מה קורה בבית המשפט העליון – אתם נגד; רוצים חוק יועמ"שים –
אתם נגד - - -

<< יור >> היו"ר איתן גינזבורג: << יור >>

חבר הכנסת מתן כהנא, אני מבקש ממך לא להפריע.

<< קריאה >> קריאות: << קריאה >>

- - -

<< יור >> היו"ר איתן גינזבורג: << יור >>

חבר הכנסת מיקי זוהר, אתה סיימת?

<< דובר >> מכלוף מיקי זוהר (הליכוד): << דובר >>

אני רוצה לסיים.

<< יור >> היו"ר איתן גינזבורג: << יור >>

בבקשה, משפט אחרון.

<< דובר >> מכלוף מיקי זוהר (הליכוד): << דובר >>

בממשלה הזאת לא ראיתי לא את מרצ ולא את הרשימה המשותפת - -

<< דובר >> מתן כהנא (ימינה): << דובר >>

ממש לא צריך את מרצ כשיש לך את ניסנקורן ופרץ.

<< דובר >> אופיר כץ (הליכוד): << דובר >>

מה אתה רוצה – במצב הזה שוב בחירות? מה האופציות?

<< דובר >> מכלוף מיקי זוהר (הליכוד): << דובר >>

גם יש עתיד לא בממשלה.

<< יור >> היו"ר איתן גינזבורג: << יור >>

תודה.

<< קריאה >> קריאות: << קריאה >>

- - -

<< דובר >> מכלוף מיקי זוהר (הליכוד): << דובר >>

- - - בזמן - - - בימינה - - - תרגילים וג'ובים - - -

<< יור >> היו"ר איתן גינזבורג: << יור >>

תודה לחבר הכנסת מיקי זוהר. ארבל, את רוצה להעיר לטענות שעלו כאן? ואז
נעבור להצבעה.

<< דובר >> ארבל אסטרחן: << דובר >>

אני חייבת להתייחס פה לדברים כי זאת לא בקשת התפלגות פשוטה של מפלגה כמו
שהיה עם אורלי לוי שזה מקרה דומה כי מפלגה שרק היא מייצגת אותה רצה עם
מפלגות נוספות, התפלגה ואחר כך הצטרפה לקואליציה. כמו שאתם מבינים מהדברים
שנאמרו, המקרה פה יותר מורכב כי יש חבר כנסת שהוא בסיעת אופוזיציה והצטרף
לקואליציה וקיבל תפקיד של שר. לכאורה זה מה שהחוק רצה למנוע. מצד שני יש פה
נסיבות מיוחדות. קודם כול מדובר בחבר כנסת שמייצג מפלגה שיש לה זכות עצמאית
להתפלג בכל עת בלי צורך בהסכמה של הסיעה או אישור שלהם או יכולת למנוע את
זה. בנוסף מעת ההצטרפות לממשלה, ולמעשה גם עד היום, סיעת ימינה גם לא הגישה
בקשה להכריז על השר פרץ כפורש. אין בקשה כזאת. אם הייתה בקשה כזאת הדיון
היה אחר לגמרי, זה דיון שיפוטי - -

<< דובר >> מתן כהנא (ימינה): << דובר >>

אני אגיד את זה עכשיו פה - - -

<< יור >> היו"ר איתן גינזבורג: << יור >>

אני מבקש לא להפריע.

<< דובר >> מתן כהנא (ימינה): << דובר >>

- - -

<< יור >> היו"ר איתן גינזבורג: << יור >>

אני מבקש לא להפריע. אתה רוצה לדבר – תירשם. אי אפשר לדבר בצורה כזאת.

<< דובר >> ארבל אסטרחן: << דובר >>

לא פחות חשוב מזה – צריך לזכור שוועדת הכנסת לא הכריזה על השר פרץ כמי שפרש
מסיעתו. הדבר הזה גם משמעותי מבחינת היכולת לאשר כעת את ההתפלגות. כי חוק
הכנסת אומר: "חבר הכנסת שפרש מסיעתו, תקבע ועדת הכנסת בישיבה שסמוך לאחר
הפרישה ולאחר שניתנה לחבר הכנסת הזדמנות להשמיע את טענותיו את דבר הפרישה".

אני רוצה לתת רקע היסטורי: השאלה האם החלטה של ועדת הכנסת היא מה שיוצר את
הפרישה או שמא היא רק מכריזה על הפרישה וניתן גם להכריז על פרישה באופן
עצמאי וחיצוני נדונה מספר פעמים בערכאות משפטיות, גם בבית המשפט העליון
בהקשר של חברי הכנסת דליה איציק וחיים רמון שנטען שפרשו מהעבודה והצטרפו
לקדימה. אפשר להכריז באופן - - - עוד בהקשר של פרס, דליה איציק ורמון שפרשו
מהעבודה והצטרפו לקדימה. באותו מקרה בית המשפט העליון השאיר בצריך עיון את
השאלה האם ועדת הכנסת היא שיוצרת את הפרישה או שמא החלטתה דקלרטיבית. הייתה
שם גם מחלוקת בין היועץ המשפטי לכנסת לבין היועץ המשפטי לממשלה. הדבר הזה
התעורר שוב בפני יושב-ראש ועדת הבחירות לכנסת ה-23 השופט הנדל. הוא קבע שם
שדרך המלך להכריז על פרישה היא החלטה של ועדת הכנסת, אבל השאיר סמכות אגבית
לוועדת הבחירות המרכזית להכריז על חבר כנסת כפורש. כלומר הדרך המתאימה
להכריז על חבר כנסת כפורש היא לא כפי שהוצע כאן, איזושהי החלטה עצמאית של
ועדת הכנסת, אלא נדרשת פנייה של הסיעה. אגב, זה גם דבר שאושר בזמנו בצריך
עיון אבל לעמדתנו, מי שצריך לפנות לוועדת הכנסת זה הסיעה, לבקש להכריז על
חבר הכנסת כפורש. צריך להתקיים דיון משמעותי בעניין הזה, ולבסוף לקבל
החלטה.

אני מקצרת. אפשר לדבר על העניין הזה הרבה. אבל בשורה התחתונה למרות
המורכבות של העניין אני סבורה שגם אם נכון היה שהשר פרץ היה פונה לוועדת
הכנסת לבקשת התפלגות עם הצטרפותו לממשלה או קודם לכן, מאחר שמתקיימים פה
התנאים שציינתי, והוא יכול היה לעשות את זה בכל שלב, והסיעה לא הגישה בקשה
להכריז עליו כפורש ולא הייתה החלטה של ועדת הכנסת בעניין, אני סבורה שוועדת
הכנסת יכולה לאשר כעת את הבקשה.

<< יור >> היו"ר איתן גינזבורג: << יור >>

התפלגות.

<< דובר >> ארבל אסטרחן: << דובר >>

השר פרץ ביקש שהסיעה תיקרא: הבית היהודי – מיסודה של המפד"ל. דיברתי גם עם
העוזר שלך שבדרך כלל שמות הסיעות בכנסת מקוצרים. אז אם אפשר שהיא תיקרא
סיעת הבית היהודי. לשיקולך, כמובן. היא מייצגת, כמובן, את המפלגה האמורה.

<< יור >> היו"ר איתן גינזבורג: << יור >>

מתן כהנא, בבקשה.

<< דובר >> מתן כהנא (ימינה): << דובר >>

יכול להיות שיש השלכות משפטיות למה שאני אגיד עכשיו. אני רוצה להיות ברור,
למען הסר ספק, שעם כל הצער והאהבה לרב רפי, מבחינת ימינה הרב רפי הוא פורש.

<< יור >> היו"ר איתן גינזבורג: << יור >>

תודה. אנחנו נעבור להצבעה על בקשתו של הרב רפי פרץ להתפלג - -

<< דובר >> אוסנת הילה מארק (הליכוד): << דובר >>

זה תיקון מצב תוך כדי תנועה.

<< קריאה >> קריאות: << קריאה >>

- - -

<< יור >> היו"ר איתן גינזבורג: << יור >>

חברים, אני מבקש לא להפריע. אנחנו בהצבעה.

<< דובר >> אוסנת הילה מארק (הליכוד): << דובר >>

אתה פשוט מנסה עכשיו לעשות תיקון מצב תוך כדי תנועה.

<< יור >> היו"ר איתן גינזבורג: << יור >>

אני רוצה להעלות עכשיו להצבעה.

<< דובר >> מתן כהנא (ימינה): << דובר >>

רגע, התייעצות סיעתית.

<< יור >> היו"ר איתן גינזבורג: << יור >>

על מה עכשיו התייעצות סיעתית?

<< דובר >> מתן כהנא (ימינה): << דובר >>

התייעצות סיעתית.

<< יור >> היו"ר איתן גינזבורג: << יור >>

חמש דקות הפסקה.

<< דובר >> מכלוף מיקי זוהר (הליכוד): << דובר >>

אני רוצה להגיד משהו לפני ההפסקה: מה שאמר עכשיו מתן כהנא זאת צביעות לשמה.
משום שהם יודעים טוב מאוד שהרב רפי פרץ מייצג מפלגה מתוך כמה מפלגות שחברו
יחד להקים פה רשימה. אם מחר בבוקר סמוטריץ' היה מחליט להתפלג הם לא היו
קוראים לו פורש. מה שהם עושים זה לא פחות מצביעות לשמה. אין מילים אחרות.

<< דובר >> טלי פלוסקוב (הליכוד): << דובר >>

הוא גם עושה את זה אחרי - - -

<< דובר >> אוסנת הילה מארק (הליכוד): << דובר >>

הוא מנסה לתקן את המצב תוך כדי תנועה. מה קרה פה? מסדר את לוח השחמט? מה
קרה?

<< דובר >> מכלוף מיקי זוהר (הליכוד): << דובר >>

כשהייתי פה בפעם שעברה כשאיילת שקד ובנט רצו להתפצל אישרנו פה את הפיצול
ואף אחד לא קרא לזה פרישה משום שמראש הם הוגדרו כמפלגות אחרות. מה שהם
עושים פה זאת צביעות לשמה.

<< יור >> היו"ר איתן גינזבורג: << יור >>

אתה טועה. הם לקחו מפלגת מדף של פריצקי שגם הוא פרש משינוי, ועל זה רצו
לבחירות.

<< קריאה >> קריאות: << קריאה >>

- - -

<< הפסקה >> (הישיבה נפסקה בשעה 12:30 ונתחדשה בשעה 12:35.) << הפסקה >>

<< יור >> היו"ר איתן גינזבורג: << יור >>

אני רוצה לחדש את הישיבה ולהתייחס לדברים שנאמרו ולעבור להצבעה כי עברנו את
הדיבורים.

לעניין הדברים שאמר חבר הכנסת מתן כהנא: מסדר היום שהופץ כבר בשבוע שעבר
ידעו כולם שיש בקשה להתפלגות. בשום שלב – לא מהיום שבו הוחלט על הפרידה,
כמו שתיארת אותה ולא עד הרגע הזה או למעשה עד לרגע פתיחת הישיבה – סיעת
ימינה לא הגישה שום בקשה להפוך את הדיון הזה לדיון של פרישה, ובטח לא הגישה
בקשה מסודרת בכתב, אלא - - - דקה או שנייה לפני ההצבעה - -

<< דובר >> אוסנת הילה מארק (הליכוד): << דובר >>

שמע את ההבדלים.

<< יור >> היו"ר איתן גינזבורג: << יור >>

- - - חיכה עד סוף הדיון כדי להגיד את זה. מבחינתי זאת לא בקשה. כך לא
מגישים בקשות בכנסת הזאת, ככה מתנערים. אתה גם יכול לומר אמירת אגב לרגע
כדי שזה יעזור לך - - -

<< דובר >> מתן כהנא (ימינה): << דובר >>

לא לרגע. אמרתי פה - - -

<< יור >> היו"ר איתן גינזבורג: << יור >>

זאת בקשה לא רצינית שנשלפת בסוף הדיון בלי שום הכנה ולא בצורה מסודרת. זה
בטח לא יכול לעמוד בשום מבחן משפטי. לכן אנחנו נעבור לדברים כפי שהתבקשו
ופורסמו בסדר היום על בקשתו של הרב רפי פרץ להתפלגות מפלגת הבית היהודי –
מיסודה של המפד"ל מסיעת ימינה בהתאם לסעיף 59(2) לתקנון הכנסת. מי בעד
ההתפלגות?

הצבעה

בעד – 10

נגד – 2

נמנעים – 1

ההצבעה אושרה.

<< יור >> היו"ר איתן גינזבורג: << יור >>

בעד- 10, נגד- 2, נמנע- 1. אני קובע שההתפלגות אושרה.

<< דובר >> מתן כהנא (ימינה): << דובר >>

אני מבקש רביזיה.

<< יור >> היו"ר איתן גינזבורג: << יור >>

רביזיה תהיה בעוד חצי שעה.

ו. בקשת הממשלה להקדמת הדיון בהצעות החוק הבאות בכל הקריאות:

1. הצעת חוק יסוד: משק מדינה (תיקון מס' 10 והוראת שעה לשנת 2020) (תיקון
מס' 2)

(מ/1340)

2. הצעת חוק התכנית לסיוע כלכלי (נגיף הקורונה החדש) (הוראת שעה),
התש"ף-2020 (מ/1341)

<< יור >> היו"ר איתן גינזבורג: << יור >>

אנחנו עוברים לסעיף ו' בסדר היום: בקשת הממשלה להקדמת דיון בהצעות חוק
יסוד: משק המדינה (תיקון מס' 10 והוראת שעה לשנת 2020); והצעת חוק התכנית
לסיוע כלכלי (נגיף הקורונה החדש) (הוראת שעה). הקדמת הדיון בכל הקריאות.

נמצאת כאן שירה עמיאל, רכזת מקרו באגף תקציבים במשרד האוצר.

<< דובר >> שירה עמיאל: << דובר >>

שלום. אני מבינה שאני צריכה להתייחס לעניין הדחיפות, נכון?

<< יור >> היו"ר איתן גינזבורג: << יור >>

כן.

<< דובר >> אלעזר שטרן (יש עתיד-תל"ם): << דובר >>

אני חושב שהדחיפות ברורה לכולם.

<< יור >> היו"ר איתן גינזבורג: << יור >>

כן?

<< דובר >> שירה עמיאל: << דובר >>

מבחינת הדחיפות – אנחנו רוצים להעביר את החוקים האלה כמה שיותר מהר - - -
בזמן היערכות.

<< דובר >> אלעזר שטרן (יש עתיד-תל"ם): << דובר >>

זה הסיוע.

<< יור >> היו"ר איתן גינזבורג: << יור >>

כן.

<< דובר >> חמד עמאר (ישראל ביתנו): << דובר >>

אתה מדבר על הסיוע או על חוק ההסדרים?

<< יור >> היו"ר איתן גינזבורג: << יור >>

זה לא חוק ההסדרים.

<< דובר >> שירה עמיאל: << דובר >>

מדובר על שני חוקים: תכנית הסיוע ששם מוגדרות הזכאויות, למשל, להארכה של
דמי אבטלה, למענקים לעצמאים ועסקים - - - וגם תיקון לחוק יסוד: משק המדינה
שמאפשר את ההוצאה של הכסף בשנת 2020. כידוע, בשנת 2020 אנחנו בתקציב המשכי,
וחוק יסוד: משק המדינה מגדיר את ההוצאה המותרת בכל חודש ושנה שכזאת. גם שם
נדרשת הרחבה נוספת. זה התיקון השלישי בהוראת שעה לחוק יסוד: משק המדינה
לשנת 2020 כדי לאפשר את ההוצאה שמאושרת מבחינת תוכן בחוק הסיוע - -

<< קריאה >> קריאה: << קריאה >>

אנחנו כולנו מסכימים. חבל.

<< יור >> היו"ר איתן גינזבורג: << יור >>

תודה, הגברת עמיאל. הדברים ברורים. עשית עבודתך נאמנה – שכנעת את כולם
בצורה מאוד מהירה.

אני עובר להצבעה. מי בעד בקשת הממשלה לקדמת הדיון בכל הקריאות בשני החוקים
האלה?

הצבעה

בעד – 15

נגד – אין

נמנעים – אין

אושר.

<< יור >> היו"ר איתן גינזבורג: << יור >>

15- בעד, אין מתנגדים, אין נמנעים. פה אחד אושרה בקשת הממשלה להקדמת הדיון
בכל הקריאות בשני החוקים.

ה. קביעת ועדה לדיון בהצעה לסדר היום בנושא: "מתן פתרון מיידי לזוגות לפני
הנישואים שנמנע מהם לרשום את הנישואים גם בחו"ל עקב משבר הקורונה", של חברי
הכנסת יבגני סובה, אנדרי קוז'ינוב, ניצן הורוביץ ושרן מרים השכל

<< יור >> היו"ר איתן גינזבורג: << יור >>

אנחנו עוברים לסעיף ה. קביעת ועדה לדיון בהצעה לסדר היום: "מתן פתרון מיידי
לזוגות לפני הנישואים שנמנע מהם לרשום את הנישואים גם בחו"ל עקב משבר
הקורונה", של חברי הכנסת: יבגני סובה, אנדרי קוז'ינוב, ניצן הורוביץ ושרן
מרים השכל.

מי מכם רוצה לדבר?

<< דובר >> אנדרי קוז'ינוב (יש עתיד-תל"ם): << דובר >>

נשלים אחד את השני, ברשותך.

<< יור >> היו"ר איתן גינזבורג: << יור >>

בבקשה, חבר הכנסת סובה.

<< דובר >> יבגני סובה (ישראל ביתנו): << דובר >>

תודה רבה, אדוני היושב-ראש, הנושא הזה הוא סופר קריטי. למעלה מ-9,000 זוגות
נאלצים מדי שנה, מסיבות שידועות לנו – כי הם לא יכולים להתחתן ברבנות –
לטוס לחו"ל: לקפריסין, לצ'כיה. פעם היו נוסעים למדינות אחרות אבל היום זה
בעיקר צ'כיה וקפריסין. 8,800 זוגות ב-2018. חבריי וגם אנדריי וכל החברים
האחרים מקבלים פניות מהמגזר המסוים הזה. אנשים קבעו חתונות, נאלצו לבטל את
הטיסות והם נמצאים בסיטואציה שמצד אחד לא נותן להם לרשום את הנישואים
בישראל, ומצד שני גם אין להם אופציה לטוס לקפריסין ולצ'כיה. לכן עלתה
הסוגיה הזאת – למצוא פתרון זמני. אני לא מבקש פה שום פתרון הלכתי וההכרה
אלא לאפשר רישום בתקופת הקורונה במשרד הפנים או בעירייה או בשטח השגרירות
של צ'כיה וקפריסין. פעם הייתה גם הצעה לשקול את זה. אבל אי אפשר להחזיק
אותם באוויר למעלה מחצי שנה. אנחנו גם לא יודעים מתי יחודשו הטיסות. הבקשה
שלנו היא למצוא פתרון זמני הולם לזוגות האלה בלי להפוך את העולם ובלי לשנות
סדרי עולם כי אני מבין שההתנגדות העיקרית היא שחושבים שזה יהיה פתח, פריצה.
אנחנו לא מחפשים פה שום פתח – מחפשים פתרון ל-9,000 זוגות שלא יכולים
להתחתן בישראל.

<< יור >> היו"ר איתן גינזבורג: << יור >>

תודה רבה.

<< דובר >> בועז טופורובסקי (יש עתיד-תל"ם): << דובר >>

באיזו ועדה זה?

<< יור >> היו"ר איתן גינזבורג: << יור >>

או פנים או חוקה.

<< דובר >> בועז טופורובסקי (יש עתיד-תל"ם): << דובר >>

ברור שפנים.

<< דובר >> יבגני סובה (ישראל ביתנו): << דובר >>

אני מבקש שזה יעבור לוועדת הפנים כדי שזה יהיה במשרד הפנים.

<< יור >> היו"ר איתן גינזבורג: << יור >>

אנדרי קוז'ינוב, בבקשה.

<< דובר >> אנדרי קוז'ינוב (יש עתיד-תל"ם): << דובר >>

אני רוצה להוסיף שאנחנו מחפשים פתרון כהוראת שעה, לצורך העניין, רק לתקופת
נגיף הקורונה. לא מדובר פה בשינוי סטטוטורי. אבל יש פה בעיה ומצוקה אמיתית
ולכן אנחנו מבקשים לדון ולמצוא פתרון.

<< יור >> היו"ר איתן גינזבורג: << יור >>

אתם רוצים להעביר לוועדת הפנים.

<< דובר >> אנדרי קוז'ינוב (יש עתיד-תל"ם): << דובר >>

כן, לוועדת הפנים.

<< דובר >> חמד עמאר (ישראל ביתנו): << דובר >>

הצעה כזאת, מקומה הטבעי הוא בוועדת הפנים. הייתה צעקה להעביר את זה לוועדת
חוקה, חוק ומשפט. אבל מקומה הטבעי של ההצעה הזאת הוא בוועדת הפנים.

<< יור >> היו"ר איתן גינזבורג: << יור >>

אני מסכים.

<< דובר >> חמד עמאר (ישראל ביתנו): << דובר >>

לכן כוועדה אנחנו צריכים לאשר את העברתו של הנושא לוועדת הפנים.

<< דובר >> אלעזר שטרן (יש עתיד-תל"ם): << דובר >>

אם זה הולך לוועדת פנים אז אין דיון.

<< יור >> היו"ר איתן גינזבורג: << יור >>

צריך להצביע.

<< דובר >> אלעזר שטרן (יש עתיד-תל"ם): << דובר >>

קדימה.

<< יור >> היו"ר איתן גינזבורג: << יור >>

מי בעד העברת הנושא לדיון בוועדת הפנים?

הצבעה

בעד – 11

נגד – אין

נמנעים – אין

אושר.

<< יור >> היו"ר איתן גינזבורג: << יור >>

אושר פה-אחד. עבר לוועדת הפנים של הכנסת.

ד. ערעורו של חבר הכנסת אוסאמה סעדי על החלטת נשיאות הכנסת שלא לאשר דחיפות
הצעתו לסדר היום בנושא: "החלטות פוגעניות של מנהלת הכדורגל".

<< יור >> היו"ר איתן גינזבורג: << יור >>

סעיף ד': ערעורו של חבר הכנסת אוסאמה סעדי על החלטת נשיאות הכנסת שלא לאשר
דחיפות הצעתו לסדר היום בנושא: "החלטות פוגעניות של מינהלת הכדורגל".
בבקשה, חבר הכנסת אוסאמה סעדי.

<< דובר >> אוסאמה סעדי (הרשימה המשותפת): << דובר >>

כבוד היושב-ראש, חבריי וחברותיי, זאת הפעם הראשונה שאני מגיש ערר על החלטת
הנשיאות. אני מכבד את הנשיאות ואת היושב-ראש. בדרך כלל אני מכבד את זה ולא
מערער על זה. הפעם חרגתי ממנהגי כי מדובר בנושא חשוב מאוד ודחוף מאוד. זה
לא שאפשר לדון בזה בעוד שבועיים או בעוד שלושה שבועות.

אני אסביר במה העניין: יש החלטה של התאחדות הכדורגל ומינהלת הליגה בעניין
הליגה הלאומית. העונה של הליגה הלאומית הסתיימה אחרי שחזרו ושיחקו, ועכשיו
המצב הוא שכל המשחקים שוחקו מלבד שני משחקים שנשארו לבני לוד - - - והם
במקום 14; עפולה של חברנו אופיר כץ היא במקום 15 ואשקלון במקום 16. מליגה
לאומית יורדות באופן אוטומטי שתי קבוצות במקום מקום 15 ו-16, והקבוצה במקום
14 משחקת משחק עם נציגת ליגה א', ומי שמנצח עולה לליגה לאומית. עכשיו כל
המשחקים שוחקו והכול בסדר. בני לוד הם במקום 15 עם 36 נקודות, עפולה במקום
14 עם 33 נקודות, ונותרו לבני לוד אך ורק שני משחקים שלא שוחקו מכיוון
שהקבוצה הייתה בבידוד, לפי הוראת משרד הבריאות. היו צריכים לשחק את שני
המשחקים האלה וזהו.

אתמול מינהלת התאחדות הליגה החליטה ביום ראשון שבני לוד לא תשחק את שני
המשחקים שנותרו לה, אלא ייערך משחק אחד בין בני לוד לבין עפולה, והמנצחת
במשחק הזה תשחק מול הפועל מרמורק על כרטיס העלייה. למה? אף אחד לא יודע.
למה לא נותנים להם לשחק עוד שני משחקים שמגיעים להם והם זכאים להם? יש פה
החלטה לא ספורטיבית, ובמקום שההכרעה תהיה במגרש הכדורגל ההכרעה היא בשולחן
ההתאחדות. למה אני אמרתי בהצעה שיש איפה ואיפה? כי בליגה א' ובליגה ב'
ובשאר הליגות הנמוכות ההתאחדות החליטה על הקפאת המצב. לכן או שהתאחדות
הכדורגל תחליט על הקפאת המצב גם בליגה הלאומית, ואז תהיה תוספת של קבוצה
בליגה לאומית של הפועל מרמורק שתעלה, ואז זה יהיה צודק גם ללוד, גם לעפולה,
גם לאשקלון וגם למרמורק, או שייתנו ללוד לשחק את שני המשחקים שנותרו לה,
וההכרעה תהיה במגרש.

<< דובר >> יצחק פינדרוס (יהדות התורה): << דובר >>

איתן, אני יודע שעל-פי החוק מותר לדבר בכנסת גם בערבית, אבל אני לא הבנתי
מילה.

<< דובר >> אוסאמה סעדי (הרשימה המשותפת): << דובר >>

עכשיו אני אדבר ביידיש ואתה תבין.

<< יור >> היו"ר איתן גינזבורג: << יור >>

בכדורגלנית. משפט אחרון, אוסאמה.

<< דובר >> אוסאמה סעדי (הרשימה המשותפת): << דובר >>

מכיוון שמדובר בהכרעה שקשורה לשלוש הקבוצות ולשלושה יישובים: לוד, עפולה,
אשקלון וגם מרמורק, והנושא הזה לא סובל דיחוי, חשבתי שיש להעלות את זה. אני
מבין שביום רביעי יש בחירות ואושרו שתי הצעות, אבל אי אפשר לדחות את זה
וצריך לקיים דיון. לכן הגשתי את ההצעה.

<< יור >> היו"ר איתן גינזבורג: << יור >>

סגן יושב-ראש הכנסת הכי ותיק, חמד עמאר.

<< דובר >> חמד עמאר (ישראל ביתנו): << דובר >>

כמו שאתם יודעים נשיאות הכנסת מקיימת דיונים ומאשרת את הדברים לפי דחיפות
העניין. בנשיאות נמצאים מרוב סיעות הבית. בנושא הזה התקיים דיון בכל ההצעות
לסדר שהונחו בפני הנשיאות, והוחלט לאשר שלוש הצעות, לפי דחיפות העניין.
אנחנו יודעים שהשבוע הזה מאוד עמוס ביום רביעי, ולכן לא אושרו יותר משלוש
הצעות. עמדתנו היא ברורה, אנחנו לא נאשר עוד הצעה בנשיאות. אני מקווה
שהוועדה תבין שהנשיאות מקיימת דיון לעומק בכל הצעה והצעה, ובסוף מאושרות
ההצעות הכי דחופות.

<< יור >> היו"ר איתן גינזבורג: << יור >>

גם, לדעתי, ההצעות שאושרו הן הצעות שהגישו מספר חברי כנסת.

<< דובר >> חמד עמאר (ישראל ביתנו): << דובר >>

אני לא הסתכלתי בדרך כלל על מספר חברי הכנסת, ותמיד אמרתי את העמדה שלי.
אני מסתכל על דחיפות העניין. הוועדה צריכה לסמוך על נשיאות הכנסת כשהיא
מאשרת הצעות דחופות ודיונים מהירים.

<< דובר >> אלעזר שטרן (יש עתיד-תל"ם): << דובר >>

על פניו, מה שחבר הכנסת אוסאמה סעדי מבקש זה בקשה חריגה. אני מכבד את מה
שאמר סגן יושב-ראש הכנסת חבר הכנסת חמד עמאר. אני רוצה להציע משהו. אני
מבין שהנשיאות לא תשנה את דעתה, ואם ההצעה תעלה היא תיפול. אם נשיאות
הכנסת, ובוודאי יושב-ראש הכנסת, בדחותה את הבקשה הזאת להעלות את עצם הבקשה
ליושב-ראש הליגה או למי שאחראי לזה בלי לקיים דיון, ולהגיד שדחינו את הדיון
רק בגלל מה שהנשיאות הסבירה כאן, והנושא חשוב לנו, ובעיתות אחרות היה
מתקיים דיון – אני מקווה שזה יעשה את העבודה שהיה עושה דיון דחוף.

<< יור >> היו"ר איתן גינזבורג: << יור >>

אני לא בטוח שיושב-ראש הכנסת או נשיאות הכנסת יעשו דבר כזה. בסופו של דבר
יש פה בקשה של חבר כנסת לקיים דיון. לא נראה לי שהכנסת צריכה עכשיו ליצור
קשר עם הליגה ולהביע את עמדתה לכאן או לכאן. זה נראה לי מרחיק לכת.

<< דובר >> אלעזר שטרן (יש עתיד-תל"ם): << דובר >>

בסדר. אני מאמין שזאת דרך אפשרית.

<< יור >> היו"ר איתן גינזבורג: << יור >>

אבל חבר הכנסת סעדי יכול לשלוח הודעה.

<< דובר >> אלעזר שטרן (יש עתיד-תל"ם): << דובר >>

אבל חמד אמר שהסיבה לדחייה זה הלו"ז הצפוף של הכנסת השבוע.

<< דובר >> חמד עמאר (ישראל ביתנו): << דובר >>

זאת הסיבה השנייה. הסיבה הראשונה היא דחיפות העניין וקיום הדיון לעומק
בנשיאות ואישור הדברים שדחופים כאן לנו.

<< דובר >> אלעזר שטרן (יש עתיד-תל"ם): << דובר >>

טוב. אמרתי.

<< יור >> היו"ר איתן גינזבורג: << יור >>

בבקשה, אופיר כץ.

<< דובר >> אופיר כץ (הליכוד): << דובר >>

כמו שחבר הכנסת אוסאמה סעדי אמר אני תושב עפולה, קיבלתי גם אישור להצביע
ולטפל בעניין. לפי ההסבר, היו דברים דחופים של המציאות שאנחנו נמצאים בה.
אני מציע שבשבוע הבא ננסה להגיש את הבקשה, ואם יהיו דברים לא דחופים - -

<< דובר >> חמד עמאר (ישראל ביתנו): << דובר >>

זה מה שהצעתי לחבר הכנסת אוסאמה סעדי – לנסות להגיש שוב. הוא יכול לנסות
להגיש את זה בשבוע הבא לדיון מהיר בוועדה.

<< דובר >> טלי פלוסקוב (הליכוד): << דובר >>

יש לי הצעה נוספת: אפשר לפנות ליושב-ראש הוועדה הרלוונטית ולבקש לעשות
דיון. אני לא חושבת שיש יושב-ראש שיגיד לך לא.

<< יור >> היו"ר איתן גינזבורג: << יור >>

בטח לא יושב-ראש ועדת חינוך שהוא חובב ספורט.

<< דובר >> אלעזר שטרן (יש עתיד-תל"ם): << דובר >>

זאת גם הצעה טובה – ישר לוועדה.

<< יור >> היו"ר איתן גינזבורג: << יור >>

אם זה מקובל עליך - -

<< דובר >> אוסאמה סעדי (הרשימה המשותפת): << דובר >>

מקובל.

<< יור >> היו"ר איתן גינזבורג: << יור >>

אז אתה מסיר את הבקשה?

<< דובר >> אוסאמה סעדי (הרשימה המשותפת): << דובר >>

כן.

<< יור >> היו"ר איתן גינזבורג: << יור >>

הבקשה הוסרה, ולכן אין צורך בהצבעה. אני מודה לכם על הגישור הטוב. אני מודה
לך, אוסאמה.

ג. קביעת הוועדות שאליהן ידווחו שרי הממשלה, לפי סעיף 123(ז)(2) לתקנון
הכנסת

<< יור >> היו"ר איתן גינזבורג: << יור >>

הנושא הבא על סדר היום: קביעת הוועדות שאליהן ידווחו שרי הממשלה, לפי סעיף
123(ז)(2) לתקנון הכנסת. תקנון הכנסת קובע כי בכל קדנציה של הכנסת - -

<< דובר >> ארבל אסטרחן: << דובר >>

פעם בכנס שר ידווח לוועדה.

<< יור >> היו"ר איתן גינזבורג: << יור >>

אוקיי, בסדר.

התקנון קובע שפעם בכנס שר ידווח לוועדה הרלוונטית על פעולות משרדו, מעבר
לחובה השוטפת להגיע לוועדות. כדי שכל שר יידע לאיזו ועדה הוא צריך לדווח
מונחת בפנינו הצעה לעניין דיווח השרים כפי שהדבר מופיע בתקנון כנוסח רגיל
וקבוע, ובנוסף תוספת השרים הרלוונטיים שהוספו בממשלה הנוכחית לאור הקמת
המשרדים החדשים. הרשימה בפניכם, ואם מישהו רוצה להעיר הערה – אני רואה
שאלעזר שטרן לא יכול שלא להעיר לגבי המשרדים החדשים.

<< דובר >> אלעזר שטרן (יש עתיד-תל"ם): << דובר >>

- - - אתה גם יכול להעיר בשמי.

<< יור >> היו"ר איתן גינזבורג: << יור >>

אז אולי נחסוך. אם אנחנו מדברים על טלפתיה אז נראה לי שאפשר לחסוך את זה
מהפרוטוקול.

<< דובר >> אלעזר שטרן (יש עתיד-תל"ם): << דובר >>

אני אשב במתח.

<< יור >> היו"ר איתן גינזבורג: << יור >>

מישהו רוצה להעיר הערה?

<< דובר >> אלעזר שטרן (יש עתיד-תל"ם): << דובר >>

רגע.

<< יור >> היו"ר איתן גינזבורג: << יור >>

זה עבר בסדר היום.

<< דובר >> אלעזר שטרן (יש עתיד-תל"ם): << דובר >>

אני לא קיבלתי את זה.

<< יור >> היו"ר איתן גינזבורג: << יור >>

זה עבר בוואטסאפ.

<< דובר >> חמד עמאר (ישראל ביתנו): << דובר >>

אולי קיבלתי ולא שמתי לב.

<< יור >> היו"ר איתן גינזבורג: << יור >>

אז, בבקשה, תעברו על הרשימה.

<< דובר >> ארבל אסטרחן: << דובר >>

זה לא יופיע בפרוטוקול.

<< יור >> היו"ר איתן גינזבורג: << יור >>

אז אני אקריא את זה כדי שכולם ישמעו. ההצעה היא כזאת: ראש הממשלה ידווח
לוועדת חוץ וביטחון, ראש הממשלה החלופי ושר הביטחון ידווח לוועדת החוץ
וביטחון. עכשיו אני אקריא את כל השרים שידווחו לוועדת חוץ וביטחון: שר
החוץ, השר לנושאים אזרחיים וחברתיים במשרד הביטחון, השר לנושאים אסטרטגיים,
שר המודיעין, השר לשיתוף פעולה אזורי ושר ההתיישבות – כולם ידווחו לוועדת
חוץ וביטחון.

<< דובר >> חמד עמאר (ישראל ביתנו): << דובר >>

השר לשיתוף פעולה אזורי?

<< יור >> היו"ר איתן גינזבורג: << יור >>

כן.

<< דובר >> חמד עמאר (ישראל ביתנו): << דובר >>

אז מה הוא יעשה עם המינהלת של הדרוזים שיושבת אצלו?

<< יור >> היו"ר איתן גינזבורג: << יור >>

זה לא אומר שהוא לא יכול לקיים דיון בוועדת הפנים, למשל. אבל זה אומר שפעם
בשנה משרדו חייב לדווח לוועדה.

<< דובר >> חמד עמאר (ישראל ביתנו): << דובר >>

והמינהלת שיושבת אצלו – איפה הוא ידווח?

<< יור >> היו"ר איתן גינזבורג: << יור >>

הוא יכול לדווח בכל ועדה שתקרא לו וגם בוועדה הזאת.

<< דובר >> חמד עמאר (ישראל ביתנו): << דובר >>

ואם ועדה לא תקרא לו – הוא חייב לדווח אחת לשנה מה קורה.

<< יור >> היו"ר איתן גינזבורג: << יור >>

אז הוא ידווח לוועדת חוץ וביטחון.

<< דובר >> חמד עמאר (ישראל ביתנו): << דובר >>

למה לא לשים אותו בוועדת הפנים?

<< יור >> היו"ר איתן גינזבורג: << יור >>

לכל משרד יש מספר נושאים שיכולים להיות מתאימים לוועדה אחרת. אבל עיקר
פעילות המשרד – לשם מכוונת הוועדה הרלוונטית.

<< דובר >> חמד עמאר (ישראל ביתנו): << דובר >>

אנחנו חייבים לתת לו לדווח כי יושבת אצלו מינהלת שהיא מינהלת אזרחית.

<< יור >> היו"ר איתן גינזבורג: << יור >>

אבל זה תת-אגף.

<< דובר >> חמד עמאר (ישראל ביתנו): << דובר >>

אבל היא מינהלת אזרחית. היא יושבת אצלו כמינהלת שלו.

<< יור >> היו"ר איתן גינזבורג: << יור >>

גם שר האנרגיה – אנרגיות מתחדשות אולי צריך לדווח למשרד להגנת הסביבה.

<< קריאה >> קריאה: << קריאה >>

לוועדת הכלכלה.

<< דובר >> ארבל אסטרחן: << דובר >>

רשות החברות עברה לאתר הדיגיטל.

<< יור >> היו"ר איתן גינזבורג: << יור >>

חבר הכנסת חמד עמאר, אתה צודק בהקשר הזה אבל הוא יוכל לדווח גם מיוזמתו
לוועדת חוץ וביטחון וגם אפשר לקרוא לו לדווח לכל ועדה שתרצה, כמו ועדת
הפנים. אני לא מבין מה הבעיה.

<< דובר >> ארבל אסטרחן: << דובר >>

היא יכולה לחייב אותו ולהזמין אותו והוא יהיה חייב להגיע לדון בנושאים
שקשורים לוועדה הזאת.

<< יור >> היו"ר איתן גינזבורג: << יור >>

בהחלט. אם ועדת הפנים תקיים דיון ותרצה דיווח על התנהלות מינהלת הדרוזים
הוא יצטרך להגיע לוועדת הפנים ולדווח. אין שאלה.

<< דובר >> ארבל אסטרחן: << דובר >>

- - - לענייני המשרד. משהו כללי על המשרד כולו. זה היה הרעיון, שלא מחלקים
עכשיו - -

<< דובר >> חמד עמאר (ישראל ביתנו): << דובר >>

התפיסה שלי היא שנושא המינהלת לא צריך להיות שם, אבל היא יושבת שם ואומרים
לי – ועדת חוץ וביטחון. אני חבר ועדת חוץ וביטחון אבל עכשיו אני לא חבר שם.

<< יור >> היו"ר איתן גינזבורג: << יור >>

אבל אתה יכול להיות שם. אתה יכול ליזום דיון בכל ועדה אחרת.

<< דובר >> חמד עמאר (ישראל ביתנו): << דובר >>

לוועדת חוץ וביטחון יכולים להגיע רק חברים, ועכשיו אני לא חבר בה.

<< יור >> היו"ר איתן גינזבורג: << יור >>

אבל אתה יכול ליזום דיון בכל ועדה אחרת.

<< קריאה >> קריאה: << קריאה >>

באישור הנשיאות.

<< יור >> היו"ר איתן גינזבורג: << יור >>

ועדת הכלכלה - -

<< דובר >> אלעזר שטרן (יש עתיד-תל"ם): << דובר >>

יש לי גם שאלה. שר החקלאות - -

<< יור >> היו"ר איתן גינזבורג: << יור >>

עוד לא הגעתי לזה. אני רוצה להקריא.

לוועדת כלכלה: שר התחבורה והבטיחות בדרכים, שר התיירות, שר הבינוי והשיכון,
השר לפיתוח הפריפריה, הנגב והגליל, שר התקשורת, שר האנרגיה והגליל, שר
משאבי המים, שר החקלאות ופיתוח הכפר ושר הכלכלה והתעשייה.

חבר הכנסת שטרן, בבקשה.

<< דובר >> אלעזר שטרן (יש עתיד-תל"ם): << דובר >>

אני לא יודע מה השיקולים שהופעלו כאן בחלוקה.

<< דובר >> יצחק פינדרוס (יהדות התורה): << דובר >>

בהתאם להסכם הקואליציוני.

<< יור >> היו"ר איתן גינזבורג: << יור >>

לא, זה לא. יש בתקנון רשימה קבועה ולזה הוסיפו משרדים.

<< דובר >> אלעזר שטרן (יש עתיד-תל"ם): << דובר >>

אנחנו יודעים מה קרה.

<< יור >> היו"ר איתן גינזבורג: << יור >>

שאלת איך קבעו.

<< דובר >> אלעזר שטרן (יש עתיד-תל"ם): << דובר >>

אני רוצה להסביר, יש לי שאלה תוכנית: למשל, השר לפיתוח הנגב והגליל. אני גר
בגליל. על פניו, לדעתי, המקום שלו הוא ועדת הפנים. יכול להיות שיש גם
נושאים שקשורים לוועדת הכלכלה. אבל למה הוא לא צריך ללכת לוועדת הפנים? אלה
נושאים של הכרה, של רשויות, של סדרי עדיפויות לאומיים לפי יישובים – יש
הרבה נושאים שקשורים לזה. שר החקלאות הוא גם השר לפיתוח הכפר. אני מבין למה
חקלאות זה בוועדת הכלכלה, אבל אני לא מבין למה פיתוח הכפר שם, והאם אי אפשר
לפצל כמו שראיתי שיש פיצולים. הדברים האלה הם בעיסוק של הוועדות האלה. אני
חושב שראשי הוועדות – אני לא יודע אם כולם ראו את החלוקה הזאת, ואני לא
מניח שכן, הם היו שואלים - -

<< יור >> היו"ר איתן גינזבורג: << יור >>

זה הופץ לכל הוועדות.

<< דובר >> אלעזר שטרן (יש עתיד-תל"ם): << דובר >>

גם לנו זה הופץ וגם חבר הכנסת חמד עמאר וגם אני לא ראינו.

<< דובר >> חמד עמאר (ישראל ביתנו): << דובר >>

אולי זה הגיע. אני לא אמרתי שלא - - -

<< דובר >> אלעזר שטרן (יש עתיד-תל"ם): << דובר >>

גם אני לא אמרתי. אמרתי רק שלא ראינו. אין לי טענות למזכירות הוועדה.

אני רוצה לשאול, אם אפשר במילה אחת. אני מבין את הבעייתיות להסביר. השר
לשוויון חברתי והשר לחיזוק ולקידום קהילתי – אפשר דואט ביניהם?

<< יור >> היו"ר איתן גינזבורג: << יור >>

אפשר לנסות.

<< דובר >> אלעזר שטרן (יש עתיד-תל"ם): << דובר >>

יש הבדלים?

<< דובר >> יצחק פינדרוס (יהדות התורה): << דובר >>

ועדת הכנסת תמליץ שהדיון יהיה באותו יום.

<< דובר >> חמד עמאר (ישראל ביתנו): << דובר >>

שמת לב ששר למשאבי המים מחולק לשניים: משאבי המים כאן והשכלה גבוהה - -

<< יור >> היו"ר איתן גינזבורג: << יור >>

זה שר אחד, זה נכון, אבל זה שני משרדי ממשלה שונים.

<< דובר >> ארבל אסטרחן: << דובר >>

כמו פנים ונגב וגליל.

<< דובר >> אלעזר שטרן (יש עתיד-תל"ם): << דובר >>

אני מציע לקיים את הדיון הזה מהר. זה לא עושה טוב.

<< יור >> היו"ר איתן גינזבורג: << יור >>

אתם מושכים אותו.

<< דובר >> אלעזר שטרן (יש עתיד-תל"ם): << דובר >>

הדיון הזה נהיה לא נעים. סיימנו את העניין.

<< דובר >> חמד עמאר (ישראל ביתנו): << דובר >>

אני מוכן להתערב איתכם שאין אחד בכנסת או בממשלה שיודע את השמות של
המשרדים.

<< דובר >> יצחק פינדרוס (יהדות התורה): << דובר >>

אם אתה ממשיך את הדיון אני מוצא רעיון לעוד שני משרדים חדשים. אלעזר לא
יאהב את זה.

<< דובר >> חמד עמאר (ישראל ביתנו): << דובר >>

אני מוכן להתערב איתכם שאין אחד בממשלה ובכנסת שיודע את השמות - - -

<< קריאה >> קריאות: << קריאה >>

- - -

<< דובר >> יצחק פינדרוס (יהדות התורה): << דובר >>

לקחנו שתי ועדות – נתנו לנו רק שני משרדים לפקח עליהם.

<< יור >> היו"ר איתן גינזבורג: << יור >>

אפשר לוותר על ההקראה?

<< קריאה >> קריאות: << קריאה >>

כן.

<< דובר >> אלעזר שטרן (יש עתיד-תל"ם): << דובר >>

משום כבודה של הכנסת יכול להיות שאני אסכים לוותר על זה. אבל אמרת שיש לנו
מצע. זאת טיוטה – מתי נקבל מצע?

<< יור >> היו"ר איתן גינזבורג: << יור >>

הטיוטה תישאר תמיד טיוטה עד אשר אנחנו נצביע ונחליט שהיא כבר לא טיוטה אלא
דבר קבוע.

<< דובר >> אלעזר שטרן (יש עתיד-תל"ם): << דובר >>

אז למה לא על כל הצעה אתה כותב ככה?

<< יור >> היו"ר איתן גינזבורג: << יור >>

כי ככה זה נהוג בכנסת.

<< דובר >> אלעזר שטרן (יש עתיד-תל"ם): << דובר >>

מה נהוג?

<< יור >> היו"ר איתן גינזבורג: << יור >>

ככה זה נהוג. אלה נהלים שאני קבעתי?

<< דובר >> אלעזר שטרן (יש עתיד-תל"ם): << דובר >>

ארבל, זאת בקשה לדיון?

<< יור >> היו"ר איתן גינזבורג: << יור >>

הנה, עכשיו פתחנו דיון חדש.

<< דובר >> ארבל אסטרחן: << דובר >>

כן.

<< דובר >> אלעזר שטרן (יש עתיד-תל"ם): << דובר >>

אז למה זאת טיוטה?

<< דובר >> ארבל אסטרחן: << דובר >>

אחרי שהוועדה תאשר את זה המילה "טיוטה" תימחק.

<< דובר >> אלעזר שטרן (יש עתיד-תל"ם): << דובר >>

אבל יש הרבה דברים עד שהוועדה תאשר. אני לא רואה פה טיוטות.

<< יור >> היו"ר איתן גינזבורג: << יור >>

זה מסמך שהוא לא הצעת חוק.

<< דובר >> אלעזר שטרן (יש עתיד-תל"ם): << דובר >>

זה מסמך שמתביישים בו.

<< יור >> היו"ר איתן גינזבורג: << יור >>

למישהו יש עוד הערה?

נעבור להצבעה. מי בעד ההצעה כפי שמונחת?

הצבעה

בעד – רוב

נגד – מיעוט

נמנעים – אין

אושרה

<< יור >> היו"ר איתן גינזבורג: << יור >>

ההצעה אושרה.

<< דובר >> אלעזר שטרן (יש עתיד-תל"ם): << דובר >>

- - -

<< יור >> היו"ר איתן גינזבורג: << יור >>

כן, יש "נוכח" ו"לא משתתף".

<< דובר >> אלעזר שטרן (יש עתיד-תל"ם): << דובר >>

אוקיי. ככה אני.

<< יור >> היו"ר איתן גינזבורג: << יור >>

במליאה יש הכפתור הכחול למטה.

<< דובר >> אלעזר שטרן (יש עתיד-תל"ם): << דובר >>

זה מה ששאלתי.

<< דובר >> חמד עמאר (ישראל ביתנו): << דובר >>

יש "לא משתתף" ויש "נמנע".

<< יור >> היו"ר איתן גינזבורג: << יור >>

נכון.

ב. הארכת הוועדה המסדרת בדבר השתתפות חברי כנסת בישיבות ועדה בדרך של
היוועדות חזותית.

<< יור >> היו"ר איתן גינזבורג: << יור >>

דבר אחד אחרון לפני הרביזיה ועוד שני דברים נוספים. הוועדה המסדרת החליטה
ב-20 באפריל על נוהל להשתתפות חברי כנסת בישיבת ועדה בדרך של היוועדות
חזותית בתקופת הקורונה. היה על זה דיון ארוך בוועדה המסדרת, ואנחנו הגבלנו
את זה לתקופה מסוימת של לא יותר משלושה חודשים כי הנחנו אז שהנגיף יעבור.
היום אנחנו רוצים לחדש את הנוהל הזה לעוד שלושה חודשים - -

<< דובר >> יצחק פינדרוס (יהדות התורה): << דובר >>

שישה חודשים. זה יותר הגיוני.

<< יור >> היו"ר איתן גינזבורג: << יור >>

אוקיי. אולי להגיד: שישה חודשים ולהגיד שכל עוד יש נגיף קורונה אנחנו
נמצאים במצב הזה.

<< דובר >> יצחק פינדרוס (יהדות התורה): << דובר >>

הקודמת מביניהם.

<< יור >> היו"ר איתן גינזבורג: << יור >>

אוקיי. מי בעד אשרור ההחלטה?

הצבעה

בעד – רוב

נגד – אין

נמנעים – אין

אושרה.

<< יור >> היו"ר איתן גינזבורג: << יור >>

ההחלטה אושרה פה-אחד.

<< דובר >> ארבל אסטרחן: << דובר >>

זה רק לא לצורך הצבעה, זה רק להשתתפות בדיון.

<< יור >> היו"ר איתן גינזבורג: << יור >>

כן, רק להשתתפות בדיון. אין הצבעה מרחוק, כמובן.

<< דובר >> עוזי דיין (הליכוד): << דובר >>

- - -

<< יור >> היו"ר איתן גינזבורג: << יור >>

מה הוא יכול או לא יכול?

<< דובר >> עוזי דיין (הליכוד): << דובר >>

- - - האם זה דבר שהוחלט או נשאר ללא החלטה?

<< יור >> היו"ר איתן גינזבורג: << יור >>

לא קבענו את ההחלטה הזאת. אני בדעה שהוא לא יכול.

<< דובר >> עוזי דיין (הליכוד): << דובר >>

גם אני.

<< דובר >> חמד עמאר (ישראל ביתנו): << דובר >>

גם אני בדעה הזאת.

<< יור >> היו"ר איתן גינזבורג: << יור >>

אני בדעה שאם היושב-ראש נמצא בבידוד הוא יכול להסמיך את אחד מחברי הוועדה
לנהל את הישיבה. אני הצעתי את זה אבל בסוף זה נתון להחלטת היושב-ראש או
לחילופין להחלטת הוועדה.

<< דובר >> עוזי דיין (הליכוד): << דובר >>

הוא יכול - - -

<< דובר >> חמד עמאר (ישראל ביתנו): << דובר >>

אנחנו יכולים להכניס להחלטה שיושב-ראש הוועדה לא יכול להיות מרחוק?

<< יור >> היו"ר איתן גינזבורג: << יור >>

לא צריך, זה לא כתוב. אם זה לא כתוב הוא לא יכול.

<< דובר >> עוזי דיין (הליכוד): << דובר >>

ארבל, הוא יכול להסמיך?

<< דובר >> ארבל אסטרחן: << דובר >>

תמיד יושב-ראש ועדה יכול להסמיך אחד מחברי הוועדה לנהל את הישיבה.

<< יור >> היו"ר איתן גינזבורג: << יור >>

זה לא צריך להיות בנוהל, זה קבוע. מה שאישרנו בנוהל - -

<< דובר >> חמד עמאר (ישראל ביתנו): << דובר >>

אחד מחברי הוועדה יכול להיות.

<< יור >> היו"ר איתן גינזבורג: << יור >>

נכון. זה בסדר, הנוהל נותן לזה מענה.

ז. בקשת יושבת ראש ועדת חוקה, חוק ומשפט למיזוג הצעות חוק חובת מכרזים
(תיקון מס' 24) וחוק חובת מכרזים (תיקון – העדפת תוצרת הארץ במכרזי מערכת
הביטחון ובמשרד לביטחון פנים) של חברי הכנסת: מיקי לוי, ע'דיר כמאל מריח',
משה גפנים ויעקב אשר

<< יור >> היו"ר איתן גינזבורג: << יור >>

יש בקשה לתוספת לסדר היום של יושב-ראש ועדת חוקה, חוק ומשפט למיזוג הצעות
חוק שהצביעו עליהן אתמול בכנסת: חוק חובת המכרזים – כל הנושא של המתפרות
הדרוזיות. הבקשה היא למזג אותן כדי שנוכל להמשיך לדון בהן בוועדה כהצעת חוק
אחת. אז אם זה מקובל עליכם נעלה את זה להצעה ולהצבעה.

<< דובר >> חמד עמאר (ישראל ביתנו): << דובר >>

כן.

<< יור >> היו"ר איתן גינזבורג: << יור >>

אני אקריא את הבקשה: בקשת יושבת ראש ועדת חוקה, חוק ומשפט למיזוג הצעות חוק
חובת מכרזים (תיקון מס' 24) וחוק חובת מכרזים (תיקון – העדפת תוצרת הארץ
במכרזי מערכת הביטחון ובמשרד לביטחון פנים) של חברי הכנסת: מיקי לוי, ע'דיר
כמאל מריח', משה גפנים ויעקב אשר. מי בעד המיזוג?

הבקשה: בקשת יושב-ראש ועדת חוק, חוקה ומשפט. של חבר הכנסת מיקי לוי.

הצבעה

בעד – רוב

נגד – אין

נמנעים – אין

אושר.

<< יור >> היו"ר איתן גינזבורג: << יור >>

פה-אחד כולם אישרו את המיזוג.

אנחנו נתכנס כאן בעוד חמש דקות להצבעה על הרביזיה. אנחנו יוצאים להפסקה.
תודה.

<< הפסקה >> (הישיבה נפסקה בשעה 13:05 ונתחדשה בשעה 13:15) << הפסקה >>

ח. בקשת חה"כ רפי פרץ להתפלגות מפלגת הבית היהודי מיסודה של המפד"ל מסיעת
ימינה, בהתאם

לסעיף 59(2 )לתקנון הכנסת – רביזיה

<< יור >> היו"ר איתן גינזבורג: << יור >>

חברי הכנסת, אני מתנצל על העיכוב. אני מבקש לפתוח את המשך ישיבת הוועדה כדי
שנוכל לדון ברביזיה שהוגשה. הגישו את הרביזיה: חברי הכנסת מתן כהנא ואלעזר
שטרן. מי רוצה לנמק?

<< דובר >> מתן כהנא (ימינה): << דובר >>

אני.

<< יור >> היו"ר איתן גינזבורג: << יור >>

בבקשה, חבר הכנסת כהנא.

<< דובר >> מתן כהנא (ימינה): << דובר >>

אדוני היושב-ראש, אני קיבלתי ייעוץ משפטי לקראת הוועדה הזאת, ולפי כל חוות
הדעת שקיבלתי ברגע שנאמרה המילה "פורש" הסטטוס המשפטי של הדיון הזה השתנה
וצריך להפוך לדיון מעין שיפוטי על כל המשתמע מכך. ברמה האישית יש בי אהבה
גדולה לרב רפי פרץ - -

<< דובר >> מכלוף מיקי זוהר (הליכוד): << דובר >>

רואים. היא נשפכת ממך, מתן.

<< דובר >> מתן כהנא (ימינה): << דובר >>

- - אבל הוא פרש ממפלגת ימינה בניגוד לרצוננו, לא על דעתנו - -

<< דובר >> מכלוף מיקי זוהר (הליכוד): << דובר >>

אתם פרשתם מהציבור שלכם.

<< דובר >> מתן כהנא (ימינה): << דובר >>

מיקי, זאת פשוט בדיחה מה שאתה עושה. הרי הקמתם ממשלת שמאל, נכנעתם
לניסנקורן בכל דבר. אתם לא מצביעים בעד ריסון מערכת המשפט, אתם לא מצביעים
בעד - - - ליברלית. איזו מין ממשלה אתם?

<< יור >> היו"ר איתן גינזבורג: << יור >>

חבר הכנסת כהנא, זה חלק מהרביזיה?

<< דובר >> מתן כהנא (ימינה): << דובר >>

אתם גם לא תטפלו בקורונה - - -

<< קריאה >> קריאות: << קריאה >>

- - -

<< דובר >> מתן כהנא (ימינה): << דובר >>

לכן המינימום האולימפי זה רגע לבדוק עם הייעוץ המשפטי של הכנסת את הסטטוס
החדש של האירוע הזה. יש פה אירוע חדש. אתה לא משפטן או, לפחות, לא מועסק פה
כמשפטן - -

<< דובר >> טלי פלוסקוב (הליכוד): << דובר >>

מה אתה מדבר, הדברים בדיעבד לא עובדים.

<< יור >> היו"ר איתן גינזבורג: << יור >>

לא רק משפטן, עורך דין, לא פעיל. משלם כל שנה דמי חברות.

<< דובר >> יצחק פינדרוס (יהדות התורה): << דובר >>

אנחנו השתכנענו - - - שאסור ללכת לוועדה שיפוטית כי יש שם יותר מדי ניגוד
עניינים. לכן נשאיר את הדיון פה.

<< דובר >> מתן כהנא (ימינה): << דובר >>

אנחנו חושבים שהכנסת, כבודה במקומה, וצריכים לתת את הכוח לוועדות הכנסת.

<< דובר >> יצחק פינדרוס (יהדות התורה): << דובר >>

סמוטריץ' שכנע אותנו לא ללכת לוועדה שיפוטית.

<< דובר >> מתן כהנא (ימינה): << דובר >>

אני פונה אל יושב-ראש הוועדה ואומר שיש פה מצב משפטי חדש שצריך לדון בו
בכובד ראש.

<< דובר >> יצחק פינדרוס (יהדות התורה): << דובר >>

אתה לא בעמדה של סמוטריץ'.

<< יור >> היו"ר איתן גינזבורג: << יור >>

אין דיון על הרביזיה אז אני רק אשיב שכפי שאמרתי קודם, בסדר היום שהופץ
בשבוע שעבר הייתה בקשה להתפלגות.

<< דובר >> מתן כהנא (ימינה): << דובר >>

אתה לא רוצה לחזור על מה שאמרת קודם.

<< יור >> היו"ר איתן גינזבורג: << יור >>

אני אחזור על זה כי זה חשוב.

<< דובר >> אופיר כץ (הליכוד): << דובר >>

הוא עונה לטענה שלך.

<< דובר >> מתן כהנא (ימינה): << דובר >>

זה לא עונה לטענה. תקבל ייעוץ משפטי.

<< יור >> היו"ר איתן גינזבורג: << יור >>

בשום שלב סיעת ימינה לא העבירה בקשה להכריז על הרב פרץ כפורש. עד סוף הדיון
גם לא הייתה בקשה כזאת. רגע לפני ההצבעה ביקשת לומר דבר חשוב. אמרת לי חמש
מילים ואז אמרת: רגע, שיהיה ברור, אני רוצה להגיד שהוא פורש.

<< דובר >> מתן כהנא (ימינה): << דובר >>

הדיון נגמר - - -

<< יור >> היו"ר איתן גינזבורג: << יור >>

כך לא מבקשים דיון פרישה. אני, כמובן, לא עושה שום דבר לא חוקי, ולכן אני
אעלה את הרביזיה להצבעה. מי בעד הרביזיה?

<< דובר >> מתן כהנא (ימינה): << דובר >>

יש עוד מנמק.

<< יור >> היו"ר איתן גינזבורג: << יור >>

יש תמיד מנמק אחד ברביזיה.

<< דובר >> אלעזר שטרן (יש עתיד-תל"ם): << דובר >>

אפשר רגע לשמוע את הייעוץ המשפטי או לא?

<< יור >> היו"ר איתן גינזבורג: << יור >>

אנחנו באמצע הצבעה.

הצבעה

בעד – רוב

נגד – מיעוט

נמנעים – אין

לא אושר.

<< יור >> היו"ר איתן גינזבורג: << יור >>

הרביזיה נדחתה. תודה רבה, הישיבה נעולה.

<< סיום >> הישיבה ננעלה בשעה 13:20. << סיום >>
