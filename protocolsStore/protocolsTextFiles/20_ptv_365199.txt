הכנסת העשרים

מושב שלישי

פרוטוקול מס' 195

מישיבת ועדת הכנסת

יום רביעי, כ"א בכסלו התשע"ז (21 בדצמבר 2016), שעה 14:00

סדר היום:

1. בקשת היועץ המשפטי לממשלה בדבר נטילת חסינות מחה"כ באסל גטאס

2. בקשת יו"ר הכנסת לכינוס מליאת הכנסת מחר באותו הנושא

נכחו:

חברי הוועדה:

יואב קיש – היו"ר

אמיר אוחנה

ישראל אייכלר

דוד אמסלם

דוד ביטן

מכלוף מיקי זוהר

יואל חסון

שולי מועלם-רפאלי

מרב מיכאלי

אברהם נגוסה

איילת נחמיאס ורבין

רועי פולקמן

אלעזר שטרן

חברי הכנסת:

נאוה בוקר

איל בן ראובן

חיים ילין

מיקי לוי

בצלאל סמוטריץ

עודד פורר

מיקי רוזנטל

מוזמנים:

מזכירת הכנסת ירדנה מלר הורוביץ

רז נזרי – המשנה ליועץ המשפטי לממשלה

ייעוץ משפטי:

היועץ המשפטי לכנסת איל ינון

ארבל אסטרחן

מנהל/ת הוועדה:

אתי בן יוסף

רישום פרלמנטרי:

תמר פוליבוי

אור שושני

איה לינצ'בסקי

הילה לוי

שלומית כהן

אתי בן-שמחון

אסתר מימון

סיגל גורדון

קובי סימן-טוב

1. בקשת היועץ המשפטי לממשלה בדבר נטילת חסינות מחה"כ באסל גטאס

היו"ר יואב קיש:

שלום לכולם. לפני כמה שעות פנה אלי יושב ראש הכנסת, והעביר לי בקשה דחופה
של היועץ המשפטי לממשלה לקיים את הדיון הזה כאן, על מנת לדון ולהצביע על
נטילת החסינות מחבר הכנסת באסל גטאס עקב חשדות חמורים שהתבססו עוד יותר
לאחר חקירתו והצורך הדחוף למעצר וחיפוש.

אני רוצה לומר שאני רואה במעשיו של חבר הכנסת גטאס פיגוע ממש, קודם כל נגד
הציבור הערבי בישראל, שהוא אמור להיות נציגו. מדובר על פגיעה אנושה בעמדה
המוסרית, שמצדיקה את חסינות חברי הכנסת. חסינות שנוצלה בצורה גסה על ידי
חבר כנסת דורשת טיפול מידי.

הדיון הזה הוא דיון ערכי, הוא מהווה תקדים לכנסת. אני מציין פה לכל חברי
הכנסת, שכל החלטה שנקבל בנושא, יהיו לה השלכות רבות. מצד אחד, עומד בפנינו
כלי החסינות שחשוב מאין כמותו לדמוקרטיה הישראלית, ומהצד השני, לנו חברי
הכנסת יש חובה מוסרית עליונה להעביר את המסר שאנחנו מתנערים מכל שימוש
זדוני בכלי זה. לא ניתן שכלי זה ינוצל על מנת לפגוע בביטחון ישראל. אני
מקווה שבתום הדיון וההצבעה יידע כל חבר כנסת, כי חסינותו איננה כלי לפגיעה
בדמוקרטיה הישראלית.

אני מודיע כאן, שלא אתן לאף אחד לנצל את הדיון הזה כדי להתנגח בציבור שלם.
אני לא אתן שהדיון הזה יהפוך להיות בושה לכנסת, וזאת מעבר לבושה הקיימת בכך
שהדיון הזה, אנחנו מתכנסים אליו. מי שיפריע, אני אוציא אותו אחרי שלוש
קריאות מהירות במיוחד, נשמור על תרבות דיון.

אני מבקש לציין, שמכיוון שאנחנו בדיוני תקציב, הזמן קצר, ולכן רשות הדיבור
תינתן ראשית לחברי הוועדה עצמה – זה לא יהיה רק לפי הרישום, זה יהיה קודם
כל חברי הוועדה עצמה. רק אם יהיה זמן נוסף, שאר חברי הכנסת יקבלו רשות
דיבור. אנחנו ניתן שתי דקות דיבור למי שתומך בבקשה, ומי שמתנגד לבקשה, יקבל
ארבע דקות.

אני מדגיש בהערה מיוחדת לחברי הוועדה ולאלה שמשתתפים פה בדיון, שבניגוד
לדיונים אחרים, הדיון הזה הוגדר בתקנון, שרק חבר ועדה שהיה נוכח ביותר מחצי
הזמן של הדיון, זאת אומרת 45 דקות, רק הוא יהיה רשאי להצביע. זה אומר שאם
חבר כנסת קם ויוצא מהדיון ומגיע בסוף להצבעה, הוא לא יהיה רשאי להצביע. אתי
מנהלת הוועדה עורכת רישום על היציאה והחזרה של חברי הכנסת. צוות הוועדה
פשוט רושם את זמן הכניסה והיציאה.

יתחיל היועץ המשפטי של הכנסת איל ינון להציג את המעטפת המשפטית. מכיוון
שחבר הכנסת גטאס בחר שלא להופיע בפני ועדה זו ולא להציג וגם לא לשלוח נציג
מטעמו, כמובן גם לזה יתייחס עורך הדין. בהמשך, ימשיך עורך דין רז נזרי,
המשנה ליועץ המשפטי לממשלה, ויציג את נימוקי הממשלה, ולאחר מכן הדיון ייפתח
לחברי הוועדה. בבקשה, עורך דין איל ינון.

היועץ המשפטי לכנסת איל ינון:

כבוד היושב ראש, חברי הוועדה הנכבדים, מונחת בפניכם בקשת היועץ המשפטי
לממשלה לשלילת חסינות של חבר הכנסת באסל גטאס מפני חיפוש ומעצר. בפתח הדיון
אבקש להציג בפניכם את מסגרת הדיון, את סמכותה של ועדת הכנסת, ואת הכללים
הדיוניים המיוחדים החלים כאן. חוק החסינות מאפשר לכנסת, לפי הצעה של ועדת
הכנסת, ליטול מחבר הכנסת חסינויות וזכויות המוענקות לו לפי אותו חוק, כאשר
כמובן החסינות המהותית המגינה על מעשים שחבר הכנסת עשה במילוי תפקידו, אותה
לא ניתן להסיר. כידוע, לפני כעשור נעשה תיקון משמעותי בחוק, ומאז כאשר
רוצים להעמיד לדין פלילי חבר כנסת, לא צריך יותר ליטול את חסינותו, אלא
התהפך הנטל וחבר הכנסת יכול לבקש שהכנסת תקבע לו חסינות מפני העמדה לדין.
מסיבה זו – ואני אומר את זה, כי קיבלתי הרבה פניות היום בעניין הזה – אנחנו
לא מדברים היום בדיון שלפנינו על חסינות לצורך העמדה לדין, אלא על סוג אחר
של חסינות שמעניק החוק לחברי הכנסת, החסינות מפני חיפוש והחסינות מפני
מעצר.

(אחרי כן אש)

שתי חסינויות אלה ניתנות להסרה בהחלטה של הכנסת לפי הצעה של ועדת הכנסת,
ורק היועץ המשפטי לממשלה רשאי לפנות לוועדת הכנסת בעניין נטילת החסינות
מפני חיפוש ומעצר. הבקשה צריכה להיות מוגשת בכתב, בצירוף נימוקים,
ליושב-ראש הכנסת והוא מעבירה לוועדת הכנסת, כפי שהדבר נעשה במקרה זה.

כאמור, ההחלטה ליטול חסינות בפני חיפוש ומעצר היא של מליאת הכנסת, וועדת
הכנסת היא רק ממליצה לעניין זה. לעומת זאת, אם ועדת הכנסת תחליט לדחות את
בקשת היועץ המשפטי לממשלה ליטול חסינות, החלטתה היא סופית ולא עוברת
למליאה.

יש לזכור כי מאחר שמדובר בזכויות שרואים אותן כשייכות לכנסת כמוסד ולא רק
לחברי הכנסת כפרטים ולאור העובדה שנטילתם היא בעלת השפעה החורגת מתחומי
הכנסת, חבר הכנסת אינו יכול לוותר על זכויות אלה, ואפילו אחרי שהוא מסכים
על נטילתן צריכה להתקבל החלטה של ועדת הכנסת בעניין.

בדיוניה בעניינים אלה יושבת ועדת הכנסת כגוף מעין שיפוטי. חלים על הוועדה
כללי דיון מיוחדים. לחבר הכנסת שעניינו נדון בוועדה יש זכות להשמיע את דברו
ולשם כך הוא רשאי להיות מיוצג על ידי עורך דין או על ידי חבר כנסת אחר.
אנחנו הודענו לחבר הכנסת גטאס על קיום הדיון אתמול בסביבות השעה 11:30. אני
שוחחתי עם עורך הדין שלו והבוקר שוחחתי גם איתו וגם עם עורך הדין שלו. חבר
הכנסת גטאס פנה אליי והשיג על מועד הדיון וטען שהוא לא מאפשר לו היערכות
מספקת. אולי דווקא בגלל שהוא לא נמצא, אני אקריא את מכתבו ליושב-ראש ועדת
הכנסת ואליי:

"להלן התייחסותי להזמנה. ההזמנה התקבלה אצלי רק כשעתיים לפני הדיון האמור,
זאת בטרם הוגשה הבקשה על ידי היועץ המשפטי לממשלה ובטרם ראיתי את הבקשה
ונימוקיה."

היו"ר יואב קיש:

סליחה שאני מפריע, אבל זה היה כשהדיון נקבע ל-12:30, ולכן הוא ב-14:00.

היועץ המשפטי לכנסת איל ינון:

כן, נכון.

"הבקשה של היועץ התקבלה אצלי בשעה 10:45, רק כשעה וחצי לפני מועד הדיון.
מדובר בהליך לא סביר לפיו נקבע דיון בבקשה בטרם קבלת הבקשה גופא ובטרם מתן
הזדמנות נאותה וזמן סביר לעיין בה וללמוד את נימוקיה.

מתחילת הפרשה המשטרה ורשויות אכיפת החוק רומסות את זכויותיי ומונעות ממני
ניהול הליך הוגן ומכובד, על ידי הדלפת פרטי החשדות באופן לא הוגן ומגמתי,
שאפשר לכלי התקשורת ולפוליטיקאים, לרבות לחברי ועדת הכנסת, להתחיל במסע
רדיפה בבית משפט שדה שנוהל נגדי במשך 72 השעות שעברו. כל זאת בטרם הוזמנתי
לחקירה ובטרם נחקרתי.

גם לאחר שהתייצבתי לחקירה כמקובל ועניתי על כל השאלות של החוקרים במשך ארבע
שעות, המשיכה המשטרה לנהל את הפרשה באמצעות כלי התקשורת ובאמצעות מתן
אפשרות להכפשות, תוך פגיעה בכבודי ובזכותי להליך הוגן.

ללא קשר לתוכנה של בקשת היועץ, שאינני מקבל, ולאור התנהלות זו, הן של
רשויות אכיפת החוק והן של ועדת הכנסת, ולאור זאת שאני מודע לעובדה שהדיון
שיתקיים היום אינו אלא דיון פוליטי שתוצאותיו ידועות מראש, אני מודיע לכם
בזאת כי לא אתייצב לדיון. אין בהודעה זו משום ויתור על כל זכות העומדת לי
כחבר כנסת, לרבות חסינות בכל עת ובכל שלב".

אני כבר השבתי לחבר הכנסת גטאס על המכתב אבל מפאת קוצר הזמן אני לא איכנס
לפרטי התשובה שהשבתי לו. אני רק אציין שלמרות החלטתו להיעדר ולאור דחיפות
הנושא כפי שהוצגה על ידי היועץ המשפטי לממשלה, חשבתי שאין מקום לדחות את
קיום הדיון.

עוד לעניין הכללים המיוחדים בדיון זה, כפי שאמר היושב-ראש, רשאי להשתתף
בהצבעה רק חבר כנסת שהשתתף בלפחות מחצית ממשך הדיון. מנהלת הוועדה תקיים
רישום מדויק של הנוכחות בישיבה.

למרות שהדיונים בנטילת זכויות של חברי כנסת או נטילת חסינות אינם נעשים כאן
כדבר שבשגרה, היו לכך מספר תקדימים. מפאת קוצר הזמן אני לא אמנה את כולם,
רק אומר שאנחנו מצאנו תקדים אחד לנטילת החסינות מפני המעצר ומפי חיפוש. זה
היה ב-1985, לגבי חבר הכנסת מוחמד מיעארי, בעקבות השתתפותו בעצרת זיכרון
לזכרו של פאהד קוואסמה בירושלים – על ידי ועדת הכנסת, לא ביוזמת היועץ
המשפטי לממשלה. אז אפשר היה שזה יהיה ביוזמת חברי הכנסת ובעקבות הפרשה הזאת
החוק תוקן וראש היועץ המשפטי לממשלה יכול לבקש את זה, אבל אז חברי כנסת
ביקשו להסיר את חסינותו של חבר הכנסת מיעארי מפני חיפוש ומעצר, ובית המשפט
העליון ביטל את החלטת ועדת הכנסת לשלול את החסינות של מוחמד מיעארי מפני
מעצר וחיפוש.

בפסק דיו ארוך, בדעת רוב של שלושה שופטים מול שניים, נקבעו העקרונות השונים
שצריכים להנחות את הוועדה ואת הכנסת בדיונים האלה. אבקש להזכיר את הנקודות
המרכזיות שהן בעצם המתווה של שיקול הדעת שאתם צריכים להפעיל.

כפי שנאמר קודם, סמכותה של ועדת הכנסת בעניין זה היא סמכות מעין שיפוטית
ועליה לנקוט זהירות יתר בהפעלת סמכויותיה, הנתונות אף לביקורת שיפוטית
מחמירה יותר מהרגיל.

בבואה של ועדת הכנסת ליטול זכות מחבר כנסת, עליה לבחון את קיומה של תשתית
ראייתי הולמת. אני חוזר: תשתית ראייתית הולמת, הכוללת גם נתונים עובדתיים
המצדיקים את נטילת החסינויות.

הודגש בפסק הדין כי החסינות לא הוענקה לחבר הכנסת כפרס ואין ליטול אותה
ממנו כעונש. כלומר, היא אינה זירה נוספת להענשתו של חבר הכנסת בשל המעשים
שהתבצעו בעבר. נטילת החסינויות מוצדקת רק אם הוועדה משתכנעת כי נטילת
החסינות מועילה באופן משמעותי לקידום החקירה בהווה ובמבט צופה פני העתיד,
וכי החסינויות שאותן מבקשים להסיר מנוצלות לרעה באופן הפוגע בחקירה.

לבסוף, באיזון הכולל הוועדה צריכה להשתכנע כי הצורך בנטילת החסינויות עולה
על הנזק שבנטילה. תודה רבה.

היו"ר יואב קיש:

תודה. אני רוצה לציין שאנחנו נקיים פה הצבעה אחת או שתיים. אנחנו נעשה קודם
כול הצבעה על ההחלטה על הסרת החסינות, ובמידה שההחלטה הזאת תתקבל אנחנו מיד
נלך להצבעה על בקשת היושב-ראש לקיים דיון מיוחד בעניין הזה מחר. אנחנו
נקריא את הבקשה ונצביע עליה. זאת אומרת שאחרי ההצבעה יש עוד הצבעה, ואני
מבקש שאם היא תעבור, לא להתפזר.

אנחנו נעבור עכשיו להתייחסות של המשנה ליועץ המשפטי לממשלה, עורך דין רז
נזרי. בבקשה. דרך אגב, המכתב של היועץ הופץ גם במייל וגם אמור להיות לכם על
השולחן.

רז נזרי:

תודה, אדוני היושב-ראש. צהריים טובים, רבותיי חברי הכנסת. מעבר לפנייה של
היועץ המשפטי לממשלה אני אציג בפניכם את עיקרי החשדות שיש לנו כאן ועיקרי
הנימוקים לכך שאנחנו מבקשים מהכנסת שתסיר את החסינויות שנוגעות לעניין
החיפוש והמעצר.

לפני כן אני אקדים ואומר, כפי שאמר היועץ המשפטי לכנסת, שהבקשה כאן היא
חריגה. גם אנחנו לא מצאנו דוגמה נוספת מעבר לדוגמה משנת 1985, כלומר מעל 31
שנה אחורה. אבל גם הדוגמה הזאת היא לא כמו שלנו, כי שם זו הייתה פנייה של
חבר כנסת שביקש להסיר חסינות ואילו כאן, לראשונה, היועץ המשפטי לממשלה מבקש
להסיר חסינות, תוך כדי הליך חקירה. היו מקרים בעבר שביקשנו להסיר חסינות
בפני העמדה לדין לאחר שהוחלט על הגשת כתב אישום, ובינתיים החוק שונה בהקשר
הזה. אבל זו למעשה בקשה ראשונה שאנחנו מכירים, שבה מתבקשת הכנסת להסיר
חסינות מפני מעצר ומפני חיפוש. ואכן הבקשה חריגה ביותר.

אבל צריך לומר שהבקשה אמנם חריגה ביותר אבל גם הסיטואציה והנסיבות הן
חריגות לא פחות. הסיטואציה שבה אנחנו נמצאים היא סיטואציה חריגה ביותר. כפי
שנציג בפניכם, יש כאן בעינינו תשתית ראייתי מוצקה לחשדות. המשטרה, שחוקרת
את העניין, מנסה להשלים את החקירה, שעוד לא הושלמה, והמשטרה סבורה – וגם
היועץ המשפטי סבור כך, לאחר שבחן זאת – שכדי שניתן יהיה להשלים את החקירה
ולקבל את מלוא התמונה צריך להסיר את שתי העכבות הללו, החסינות בפני מעצר
והחסינות בפני חיפוש, כדי שניתן יהיה לעשות פעולות חקירה כאלה ואחרות כדי
להגיע למיצוי החקירה ולקבל החלטה האם להעמיד לדין את חבר הכנסת גטאס.

המסגרת המשפטית הוצגה בפניכם ואני לא אחזור עליה. אנחנו מבקשים למעשה להסיר
שני סוגי חסינויות: חסינות מפני מעצר וחסינות מפני חיפוש. אני רק רוצה
לומר, בעקבות שאלות שנשאלתי תוך כדי, שזה לא בהכרח שאם תוסר החסינות מפני
מעצר אז מיד יעצרו את חבר הכנסת גטאס. זה כן אומר שהמגבלה שיש, הן מפני
מעצר והן מפני נקיטת הליכים משפטיים שונים שעניינים חלופות מעצר, למשל
מגבלות כאלה ואחרות, ערבויות כאלה ואחרות, או מעצר בית, שהן סמכויות שניתן
לנקוט וכדבר שבשגרה המשטרה נוקטת בסוג העבירות הללו – אלה סמכויות שניתן
יהיה לנקוט בהן רק לאחר שתוסר החסינות הבסיסית. כי כל עוד יש חסינות בפני
מעצר לא ניתן גם לנקוט את הפעולות הנוספות שעניינן חלופות מעצר. כנ"ל גם
לגבי חיפוש: כל עוד קיימת החסינות בפני חיפוש, לא ניתן לנקוט פעולות
מסוימות שהמשטרה תרצה אולי לנקוט בהמשך הדרך, כאשר המגבלה הזאת עומדת.
ומכאן הבקשה שלנו.

אני אציג בפניכם את התשתית הראייתית שנדרשת כדי שהוועדה תוכל לשקול ולראות
האם אכן אנחנו במצב שיש הצדקה לדבר הזה. לא ארד לכל הפרטים, חלקם נמצאים
בפניה, אבל אני ארצה להדגיש מספר נקודות. מטבע הדברים אני גם לא אפרט הכול,
מאחר שהחקירה, כמו שאמרתי, עדיין בעיצומה.

חבר הכנסת גטאס הגיע ביום ראשון האחרון ב-18 לדצמבר לביקור. הביקור תואם
מראש כמקובל, כפי שגם היה בעבר. הוא ביקר שני אסירים, הוא ביקש וקיבל אישור
לבקר שני אסירים, אסיר אחד ואליד דקה, שפוט למאסר עולם בגין רצח החייל משה
תמם ז"ל ואסיר שני באסל בזרה ששפוט ל-15 שנות מאסר בגין עבירות ביטחון.

לנו, לרשויות הביטחון, היה מידע מודיעיני מוקדם שהעלה חשד שבמסגרת הביקור
הזה חבר הכנסת גטאס מתכוון להעביר מכשירי טלפון כאלה ואחרים לידי האסירים
הביטחוניים. בעקבות המידע המוקדם הזה, אני מציין את זה אגב הטענה של רמיסת
הזכויות שנאמרה כאן במכתב, הדבר הזה נבחן על-ידינו. היועץ המשפטי לממשלה
קיים דיון בשבוע שעבר, עוד לפני הביקור ביום ראשון, בעקבות המידע המוקדם
שהגיע ודנו באפשרויות שונות שעלו, בקשות שונות שעלו במשטרה, איך האם וכיצד
ניתן לתעד את אותו מפגש כדי שניתן יהיה להוכיח בבוא העת אם אכן מר גטאס
יעשה את מה שהמידע המודיעיני העלה חשד שהוא מתכוון לעשות.

לאחר דין ודברים, לאחר שקילת הדברים מתוך כבוד לעניין החסינות, מתוך הבנה
של חשיבות חסינות חברי הכנסת, שזה כלי חשוב ביותר גם בעינינו, זה כלי שנועד
לאפשר לחברי הכנסת לממש את פעילותם הציבורית לייצג את הציבור שבחר בהם ללא
חשש וללא מורא – נתנו דעתנו לעניין החסינות.

בסופו של דבר, למרות שהייתה גם אפשרות לפנות אולי לבית משפט אז, כדי לבקש
האזנת סתר, הוחלט לא לפנות לבקש האזנת סתר והפגישה תועדה רק באמצעות וידאו
ולא אודיו. בניגוד לפרסומים כאלה ואחרים שראיתי לא היה תיעוד אודיו של
המפגש. זאת אומרת לא היה תיעוד שהיה נכנס לתוך עניינים של האזנת סתר, אלא
תיעוד וידאו של אותו מפגש והתיעוד הזה הוא בהחלט ראיה חשובה בחקירה שכרגע
מצויה בעיצומה.

אמיר אוחנה:

למה לא היה אודיו?

רז נזרי:

אודיו מעלה שאלה של האזנת סתר.

אמיר אוחנה:

אפשר לקבל צו שופט בית משפט עליון.

רז נזרי:

זה תהליך - - -

אמיר אוחנה:

הוא טוען שהוא לא ידע מה הוא העביר. אולי הוא אמר לו?

היו"ר יואב קיש:

לא היה אודיו. בואו לא ניכנס לשיקולים של הרשות. אנחנו דנים בנושא החסינות.

רז נזרי:

הדבר נבחן על-ידינו, אני מציע שלא ננהל כרגע כאן את החקירה. אני מציין את
זה בעקבות טענה על רמיסת זכויות. אני מציין את זה כדוגמה לכך שנתנו דעתנו
לחסינות, לא נקטנו בפעולה. יש גם שאלה משפטית האם ניתן היה, על בסיס המידע
שהיה לנו אז, אם היה לנו מספיק מידע, נכון שניתן לפנות לבית משפט עליון
בבקשה להאזנת סתר, אבל לא לכל עבירה, אלא לסוג עבירה מסוים.

המידע באותה עת לא בהכרח ביסס את החשד לאותה עבירה. מכל מקום הוחלט כן לתעד
תיעוד וידאו, שגם בו יש משמעות, אבל הוא לא דבר שחשבנו שחוק החסינות מונע
אותו מצד אחד, מצד שני, למרות הפגיעה שיש פה בחבר כנסת, חשבנו שבנסיבות,
נוכח המידע המודיעיני שהיה לנו והרצון לבסס אותו ראייתית ככל שאכן זה
יתבצע, חשבנו שנכון והיועץ המשפטי אכן החליט לנקוט בפעולה הזאת. המהלך
אושר.

במהלך המפגש עם שני האסירים, המפגש שתועד הראה למעשה שלאסיר דקה הביא חבר
הכנסת ניירות מסוימים, שכרגע נבדק תוכנן. במפגש השני, עם האסיר בזרה, תועדה
העברה של ארבע מעטפות מחבר הכנסת גטאס שהועברו לאסיר. המעטפות הוצאו מתוך
כיסיו הפנימיים בתוך המעיל, בתוך החולצה של חבר הכנסת גטאס. הוא מסר אותן
לאסיר שהכניס אותם לתוך מכנסיו.

לאחר שהאסיר יצא מהחדר בו התקיימה הפגישה נערך עליו מיד חיפוש. בחיפוש הזה
נמצאו ארבע מעטפות כשבתוך ארבע המעטפות היו 12 מכשירי טלפון סלולרי, 16
כרטיסי סים, שני מטענים ואוזניה אחת. כל הדבר הזה היה בתוך ארבע המעטפות
שהעביר חבר הכנסת גטאס לאסיר בזרה.

לאחר שנערכנו לסיטואציה, במקביל לאישור שהיועץ נתן כבר בשבוע שעבר למתקן את
הפגישה, כדי שיהיה אפשר לראות אותה בווידאו, גם נאמר שככל שאכן הווידאו
יראה שזה אכן מה שהיה, הוא יתבקש להיחקר. חבר הכנסת גטאס התבקש להיחקר
באותו מעמד, להגיע לחקירה, והוא סירב לבקשת השוטרים. הוא אמר שייצרו אתו
קשר בהמשך. מכל מקום באותו מעמד הוא סירב.

אני מציין את זה בהקשר לאיזונים שעשינו לאורך כל הדרך בין הרצון מצד אחד
לבדוק את החשדות החמורים ומצד שני לתת משקל לעובדה שמדובר בחבר כנסת, על כל
המשתמע מכך.

מיקי לוי (יש עתיד):

אדוני, זה סעיף 7, המכתב של היועץ המשפטי לממשלה ואחרי שהוא תועד מבצע את
העבירות ולפני כן נתן כבר היועץ המשפטי לממשלה את האישור להליך, עצם זה שלא
נתן היועץ המשפטי לממשלה אישור לעכב אותו רק לחקירה לדעתי, אחרי שהראיות
ניתנו והוצגו בפני היועץ המשפטי היה צריך לבוא ולתת אישור לעיכוב רק לצורך
החקירה כי הוא הלך - - -

היו"ר יואב קיש:

מיקי, מיקי, אני קורא לך לסדר פעם ראשונה. הקשבנו, אנחנו לא נכנס לנושא
החקירה.

מיקי לוי (יש עתיד):

אם יש חקירה - - -

היו"ר יואב קיש:

אנחנו מתייחסים למסר העקרוני האם אנחנו מסירים חסינות, כן או לא. אני מבקש
לא להפריע למשנה.

אברהם נגוסה:

אפשר שאלה?

היו"ר יואב קיש:

לא עכשיו, אחרי הדברים.

דוד ביטן (הליכוד):

למה? בכל זאת היה ניצב במשטרה, נשמע אותו.

היו"ר יואב קיש:

כולם ידברו אחרי שנשמע.

רז נזרי:

אני אשלים את הדברים ואני אהיה נכון אחרי זה להשיב על כל השאלות. אני רק
אומר שבמסגרת הדברים, אפשר לנהל את החקירה כאן, אני לא חושב שזה המקום לנהל
את שיקולי החקירה עצמם. אני רק אומר שסמכות עיקור והיא גם לא סמכות פשוטה
בהקשר של אדם - - -

היו"ר יואב קיש:

לא, סליחה, רז, אני מבקש - - -

רז נזרי:

- - - צריך לעצור ומעצר אי-אפשר - - -

היו"ר יואב קיש:

אני מבקש לא להתייחס עכשיו לשאלה אלא להמשיך ולסיים.

רז נזרי:

אז אני אתייחס בהמשך לשאלות ככל שתבקשו. אני אסביר גם את של חבר הכנסת מדוע
הוא לא עוכב באותה עת. מכל מקום, לאחר הדברים האלו התבקש חבר הכנסת גטאס
להיחקר במשטרה. הוא סירב באותה עת. ביום ראשון בערב, אחרי הסירוב, אחרי
שקיבלנו עדכון מהמשטרה, היה חשש שאולי חבר הכנסת גטאס יחשוב על הימלטות
מהדין. לכן פנינו בדחיפות באותו לילה שבין ראשון לשני לבית המשפט השלום
בבאר שבע, שם הוצא צו עיכוב יציאה נגד חבר הכנסת גטאס.

בצלאל סמוטריץ (הבית היהודי):

שהוא לא דורש הסרת חסינות?

רז נזרי:

לא. זו מסגרת אחרת. הסברנו במסגרת המשפטית לשופט מדוע אפשר היה להוציא את
זה לפרק זמן מסוים. מכל מקום, ביום שלישי האחרון, אתמול, חבר הכנסת גטאס
התייצב לחקירה. חברים, אני מציע שתקשיבו לדברים, לאחר מכן אשיב ככל שיידרש.

ביום שלישי חבר הכנסת גטאס התייצב לחקירה בלהב 433. הוא נחקר באזהרה כחשוד
בעבירות שתכף אני אסביר מהן. תחילה הוא הכחיש שהוא העביר דבר מה לאסירים.
הוא הכחיש מכל וכל שהוא העביר דבר כלשהו לאסירים. רק לאחר שהוטחו בפניו
הממצאים, כולל סרט הווידאו שהזכרתי קודם, בו הוא נצפה מעביר ארבע מעטפות
לאסיר, כשבתוך אותן מעטפות האלה היו הפלאפונים – רק לאחר שהוצגו הדברים
בחקירה לחבר הכנסת גטאס, רק אז הוא מסר גרסה.

כפי שאמרתי, אחרי הכחשה הוא טען – אני מציג את זה כי זה חלק מהדברים שאתם
צריכים לדעת, גם מה שנאמר לזכותו, כלומר מה שהוא טוען לפחות, לכן אני מציג
את הדברים. הוא טען שאכן הוא אישר שהוא ביצע העברה של מספר מעטפות אבל הוא
טען שהוא לא היה מודע לכך שהמעטפות הכילו את אותם טלפונים סלולריים ואת
אותו ציוד נלווה שהזכרתי קודם לכן.

חברים, אני מציע, אתם ערכאה מעין שיפוטית. אתם שומעים את הדברים, אנחנו
מציגים את זה לפניכם. גם שופטים שואלים שאלות תוך כדי.

אברהם נגוסה:

לא, זה מאוד חשוב כי יש שאלה דווקא בנושא מה שאתה מסביר. לפי החוק, סעיף 3,
א', ב', ג', אפשר היה לעצור אותו מיד כשהוא נתפס דרך המצלמה. הגופים ראו את
זה, אז למה לא עצרו אותו מיד? החוק מאפשר.

היו"ר יואב קיש:

עורך דין רז נזרי וחברים, נגוסה, אמרתי לך. בואו נעשה רגע הפרדה, חברים.
אני בטוח שלכולנו פה יש הרבה מאוד שאלות לגבי מה בדיוק היה, מה נכון היה
לעשות והליך העצירה עד עכשיו. אבל אני מבקש, קודם כל אנחנו ניתן לעורך דין
רז נזרי לסיים את דבריו ולאחר מכן השאלות האלה יעלו ותהיה התייחסות. אני
מבקש שהדגש בישיבה הזאת לאו דווקא יהיה על תהליך החקירה עצמו, כפי שהתבצע
עד עכשיו, וייתכן שאולי נעשו טעויות, כן או לא, אלא השאלה המהותית – האם
אנחנו מסירים את חסינותו של חבר הכנסת גטאס לטובת מעצר וחיפוש. ולכן, האם
החקירה נכון היה לעצור, כן או לא, שאלה שיכול להיות שהיא מאוד במקומה. אני
מבקש למקד את הדיון בנושא החסינות. בבקשה, ועכשיו בלי הפרעות עד שהוא מסיים
את דבריו, ונא לסיים.

רז נזרי:

הדיון אכן יתמקד בדבר הזה. ככל שיצטרכו אני אשיב בהמשך לגבי השאלות
שהעליתם, רק תנוח דעתכם, אנחנו מכירים את הסעיף הרלוונטי. הדבר הזה נבחן
מראש על כל השלכותיו, גם היכולת המשפטית לנקוט בו וגם המצב שהיה באותה עת.
אם תרצו, אני אפרט אחרי זה מדוע הוחלט לא להשתמש באותו שלב בהקשר הזה, אם
בכלל היה אפשר להשתמש. כמצוות היושב-ראש אני לא נכנס כרגע לפרטים, אבל תנוח
דעתכם, הדברים האלו נבדקו כל הזמן מתוך שיקול, מצד אחד, למצות את החקירה,
שלא יהיה פה חשש, חלילה, שאנחנו מפספסים משהו. מצד שני, אכן החקירה הזאת לא
התנהלה כמו שהיתה מתנהלת כנגד מישהו אחר. נכון, בגלל זה אנחנו כאן. אם היה
מדובר באדם אחר שהוא לא חבר כנסת, רבותי, אז ודאי שלא היינו מגיעים לזה.
לכן אני לא כל-כך מבין את השיח הזה. ודאי שהיו פה מגבלות שהטלנו על עצמנו
בעקבות המחוקק מחובתנו - - - בגלל החסינות. כמו שאמרתי, זה לא בכדי. החקירה
הזאת, אכן, לא התנהלה כפי שהייתה מתנהלת חקירה כנגד אדם אחר, שהיה עושה
אותם מעשים.

היו"ר יואב קיש:

טוב, בואו לא ניכנס.

רז נזרי:

לכן אנחנו לא שם. אנחנו נמצאים פה בדיון כזה כי אנחנו מבקשים מכם – מדובר
בחבר כנסת – להסיר את החסינות כדי שהמשך החקירה יתנהל באופן שקצת יאפשר
למשטרה יותר לנקוט דברים שהיא היתה עושה לו היה מדובר בסיטואציה של אדם
אחר.

כמו שאמרתי, חבר הכנסת גטאס הכחיש בתחילה את הדבר. לאחר שהוצג בפניו הסרט
הוא הודה שהוא העביר מעטפות, אך הוא טען שהוא לא היה מודע לכך שהמעטפות
הכילו טלפונים סלולריים וציוד נלווה. זה לגבי האסיר בזרה. לגבי האסיר דקה,
שהעביר לגביו ניירות, הוא אמר שאכן הוא ידע שאסור לעביר חומרים לפי נהלי
שב"ס, אבל הוא טען שהניירות מכילים חומר פוליטי של סיעת בל"ד, כהגדרתו של
חבר הכנסת גטאס עצמו.

אני לא אגלוש כרגע למה שהאסירים אמרו. אני רק אסיים ואומר את הנימוקים שלנו
לנטילת החסינות. חבר הכנסת גטאס חשוד כרגע בעבירות חמורות ביותר, גם עבירות
על פקודת בתי הסוהר. יש שם עבירה שעניינה הכנסה של ציוד קצה רט"ן – ככה זה
נקרא בחוק – ציוד של טלפון נייד לתוך בית סוהר זאת עבירה של שלוש שנות
מאסר. וככל שהמעשה הזה נעשה מתוך מטרה להביא לסיכון חיי אדם או לגרום לחבלה
או לפגוע בביטחון המדינה או לסייע לארגון טרור, זאת עבירה של עשר שנות
מאסר. אנחנו לא יכולים כרגע לומר, כמובן, אם אנחנו בעבירה הזאת או השנייה,
אבל כרגע אלה בדיוק הדברים שנבחנים במהלך החקירה.

מדובר בעבירות בהחלט חמורות. נבחנות גם עבירות נוספות מחוק העונשין, כגון
קשירת קשר לביצוע פשע, והעבירה שנאמרה – הפרת אמונים. ולא מן הנמנע שבהמשך
החקירה יהיו גם עבירות נוספות. כמו שאמרתי בתחילת הדברים, ופה אני באמת
רוצה לסגור את המעגל ולסיים, אנחנו מבינים לחלוטין את החשיבות של חסינות
חברי הכנסת. אנחנו ערים לכך שחבר כנסת, גם אם הוא מבטא דעות כאלה, שבתוך
הכנסת הן נחשבות דעות קיצוניות, זכותו לעשות את מה שהוא רוצה לעשות בהרבה
הקשרים – לייצג את הציבור, לתת ביטוי מלא להשקפותיו ללא חשש וללא מורא. אבל
מצד שני, אנחנו גם מבינים וחושבים, וגם בג"ץ אישר את זה לא אחת, שחסינות לא
אמורה להיות מגן מפני עבירות פליליות. חסינות לא נועדה לאפשר בשליחות
ציבורית לבצע עבירות פליליות.

ופה, בנקודה הזאת, אנחנו נמצאים. אנחנו נמצאים בנקודה שבה יש לנו תשתית
ראייתית מוצקה ביותר לחשדות כנגד חבר הכנסת גטאס. עדיין אנחנו לא במצב של
כתב אישום, עדיין לא הגענו לשלב הזה, אבל התשתית הראייתית מוצקה מספיק
כשאנחנו באים בפניכם ומבקשים בפניכם, כדי שהמשטרה תוכל להמשיך לקיים את
החקירה, להמשיך לבסס את החשדות וגם להחליט בדיוק האם וכיצד, על איזה עבירות
ניתן לבסס. המשטרה תוכל לעשות את זה באמצעות המשך חקירה, תוך כדי שאין עליה
את המגבלות שיש כרגע, שהן מגבלות שעניינן חיפוש. למעשה, אי אפשר לבצע חיפוש
ואי אפשר לבצע מעצר, כמו שאמרתי בתחילת הדברים. מעצר לא אומר בהכרח שעוצרים
אותו, אלא ברגע שתוסר, ככל שתחליטו להסיר את המגבלה של חסינות ומעצר, יהיה
ניתן לנקוט נגדו גם בחלופות אחרות, נקיטת ערבויות כאלה ואחרות שנגזרות
מהחסינות מפני מעצר.

אני רוצה גם להצטרף למה שאמר היושב-ראש בתחילת הדברים. ענייננו כרגע בחבר
כנסת פלוני, לא במגזר כזה או אחר ולא בקבוצה כזאת או אחרת. יש לנו חשדות
כלפי חבר כנסת, חשדות חמורים ביותר שאנחנו חושבים שהוא ניצל לרעה את
תפקידו. ולא סתם שהחסינות פה לא אמורה להיות מגן אלא החסינות פה, לפי החשד
לפחות, היא זאת שאפשרה לו לבצע את העבירות הללו, לפי החשד. היא זאת שאפשרה
לו להיכנס בצורה שבה הוא נכנס.

החשדות, כפי שאמרתי, מבוססים ראייתית, על פניהם, בצורה שמצדיקה בעינינו את
הפנייה הזאת אליכם, וכדי שנוכל להשלים את החקירה אנחנו מבקשים, כמו שאמרתי,
להסיר את החסינות גם מפני מעצר וגם מפני חיפוש. ככל שיהיו שאלות בהמשך
הדרך, אנחנו כמובן נכונים להשיב על כל דבר שיישאל.

היו"ר יואב קיש:

תודה. אנחנו פותחים את הדיון. אני רוצה רק להגיד במילה אחת. אנחנו גם ביום
של תקציב ויושב פה גם יושב-ראש הקואליציה. הדיון הזה בעצם גרם להפסקה
במליאה עם אישור מיוחד של היושב-ראש. אני חייב להגיד שיושב-ראש הכנסת בהחלט
בא לקראתנו בעניין של עריכת הדיון הזה והחשיבות שלו. אני רציתי לעשות דיון,
אומנם, יותר ארוך, אבל הזמן שהקדשנו לזה הוא שעה וחצי. הנחנו שזה זמן שימצה
את המהלך מבחינת כל הגורמים הרלוונטיים. דאגנו שיהיה מספיק זמן לכל מי
שרוצה להגיע ובעצם 14:00 זוהי שעה שהיא בלב לבה של ההחלטות שהיו אמורות
להיות פה. לכן נוצרה הסיטואציה. ההצבעה תתקיים ב-15:20, שזה בעוד כ-40
דקות. הזמן הוא קצר. אני מתנצל, זה בגלל האילוצים שתיארתי. לכן, אני מבקש
מכל חברי הכנסת, בוודאי מי שתומך, לצמצם את זה לשתי דקות. למי שמתנגד, אני
כן רוצה לתת יותר זמן ולשמוע. ולכן אנחנו נעבור לפי חברי הוועדה לפי הסדר.
רצית להגיד משהו?

היועץ המשפטי לכנסת איל ינון:

לא.

היו"ר יואב קיש:

הסדר של חברי הוועדה, אני מקריא את שלושת הראשונים: חברת הכנסת איילת
נחמיאס ורבין, אחריה חבר הכנסת שטרן וחבר הכנסת אוחנה. בבקשה, איילת, שתי
דקות לרשותך.

איילת נחמיאס ורבין (המחנה הציוני):

זה דיון מאוד קשה, למרות שהנתונים שהובאו בפנינו מאוד מאוד מובהקים,
בעיניי. זה דיון קשה. אני יזמתי את הדיון ביום שני.

היו"ר יואב קיש:

דיון אחר, לא בדיוק זה.

איילת נחמיאס ורבין (המחנה הציוני):

אבל אני אגיד לך משהו, את הדיון ביום שני, שעסק בביקורי ח"כים אצל אסירים
ביטחוניים, הסיבה שיזמתי אותו כבר אז, והיה מי שטען כלפי שאני יוזמת אותו
מוקדם מדי, היא משום שאני לא חשתי שהחסינות שלי נפגעת במאומה אם ועדת
הכנסת, באיזושהי צורה, או הכנסת, יטילו עליי איזשהן מגבלות – עליי, כחברת
כנסת, ביחס לביקורים אצל אסירים ביטחוניים. לצערי, האינפורמציה שאנחנו
קיבלנו היום, ביחס לחקירתו של באסל גטאס חיזקה את עמדתי גם ביחס להחלטה
שקיבלנו אתמול בנושא המגבלות האלה.

כן חשוב לי, כמי שתומכת בהחלטה הזאת, לוודא באמת שה-due process מנוהל היטב
על מנת למנוע טענות ביחס להחלטה שהתקבלה או במהירות או מבלי שניתנה לחבר
הכנסת גטאס הזדמנות מספקת, שהות מספקת להגן על טענותיו, ככל שישנן כאלה.

אני רוצה לומר שוב, כלום לא נפגע ביכולת שלנו לפקח פרלמנטרית אם אנחנו
מטילים על עצמנו בעניין הביקורים אצל אסירים ביטחוניים. אנחנו לא פגענו
ביכולת לפקח פרלמנטרית.

ואני, אגב, גם אחזור על מה שאמרתי. אני חושבת שחברי כנסת בכניסה לבתי-כלא,
יש לאפשר בידוק ביטחוני. גם בזה אני לא רואה שום דבר רע.

אני מוכרחה לומר מילה אחת על חברי הכנסת ואני מסיימת. חבר הכנסת באסל גטאס
הוציא את עצמו בעיני מכנסת ישראל כבר לפני הרבה זמן, בהתנהלות לאורך זמן.
הוא לא רואה בחברה הישראלית שום פוטנציאל לחיים משותפים. נהפוך הוא, הוא
חתר תחת החיים האלה באופן יום-יומי, ובמידה מסוימת ככל שהוא עבר את העבירות
האלה, זה נראה כמעט כמו התרסה, סוג של רצון לגמרי לקרוע את הקרע בחברה
הישראלית. ואנחנו צריכים לזכור שחסינות היא באמת לא זכות מוחלטת. בעיני היא
פריבילגיה, ופה היה על פניו ניצול בוטה לרעה ולא מותיר בידינו אלא את הצורך
להסיר את חסינותו לצורך מעצר וחיפוש.

היו"ר יואב קיש:

תודה רבה. חבר הכנסת שטרן, בבקשה.

אלעזר שטרן (יש עתיד):

תודה. אנחנו ביקשנו את הסרת החסינות כבר ביום ראשון. כיוון שלא הסכמנו
להצטרף להחתמות ולחוק ההדחה, ראש הממשלה ניצל את ההזדמנות הזאת של האירוע
הקשה להסית ולכנות אותנו - - -

היו"ר יואב קיש:

אגיד לך את האמת, אני לא רוצה להתחיל להיכנס.

מכלוף מיקי זוהר (הליכוד):

גם פה אתה רוצה לתוקף את ראש הממשלה? גם בדבר כזה חשוב?

היו"ר יואב קיש:

בדיוק.

אלעזר שטרן (יש עתיד):

ראש הממשלה ניצל את ההזדמנות לקרוא לנו שמאל. כל המקהלה תירגעו, תירגעו.

היו"ר יואב קיש:

אני מתחיל לקרוא לסדר בזה הרגע. חבר הכנסת מיקי זוהר, אני קורא לך לסדר פעם
ראשונה.

מכלוף מיקי זוהר (הליכוד):

לא נמאס לכם להיות פופוליסטים? נמאסתם. תפסיק עם הפופוליזם הזה. תפסיק
להיות פופוליסט.

היו"ר יואב קיש:

חבר הכנסת מיקי זוהר, אני קורא לך לסדר פעם שנייה.

חבר הכנסת מיקי רוזנטל, אני קורא לך לסדר פעם ראשונה.

חיים ילין (יש עתיד):

אבל קוראים לנו בוגדים ושמאלנים, מה קרה לך?

דוד ביטן (הליכוד):

הם לא בסדר - - -

היו"ר יואב קיש:

חבר הכנסת דוד ביטן, אני קורא לך לסדר פעם ראשונה.

בבקשה, חבר הכנסת שטרן, דקה לסיום.

אלעזר שטרן (יש עתיד):

אני חוזר עוד פעם. על זה שאנחנו אמרנו שהתהליך של חוק ההדחה ייקח שלוש
שנים, ולכן פנינו ביום ראשון להסרת החסינות, ראש הממשלה כינה את יאיר לפיד
ואותנו שמאל.

דוד ביטן (הליכוד):

לפעמים האמת מתגלה. מגיע רגע שרואים פה איפה אתה.

היו"ר יואב קיש:

חבר הכנסת דוד ביטן, אני קורא לך לסדר פעם שנייה. די, תנו לו לגמור.

מיקי רוזנטל (המחנה הציוני):

- - -

היו"ר יואב קיש:

מיקי, אני קורא אותך לסדר פעם שנייה.

חיים ילין (יש עתיד):

אני לא ראיתי אותך עומד מול - - -

היו"ר יואב קיש:

חבר הכנסת חיים ילין, אתה נקרא לסדר פעם ראשונה.

דוד ביטן (הליכוד):

רגע, אתם שמאלנים?

חיים ילין (יש עתיד):

כן, כן.

היו"ר יואב קיש:

חבר הכנסת חיים ילין, אני קורא אותך לסדר פעם שנייה.

חיים ילין (יש עתיד):

מה קרה לך?

היו"ר יואב קיש:

אף אחד לא מפריע אחד.

חיים ילין (יש עתיד):

אבל הוא מפריע.

היו"ר יואב קיש:

הוא גם קיבל כבר שתי קריאות.

חיים ילין (יש עתיד):

לא, הוא לא קיבל.

היו"ר יואב קיש:

אז אני קורא לך לסדר פעם שלישית. בבקשה להוציא את חיים.

(חבר הכנסת חיים ילין יוצא ממליאת הוועדה.)

איילת נחמיאס ורבין (המחנה הציוני):

חבר הכנסת קיש, יש לי בקשה אליך. בואו נשמור על הדיון הזה ענייני.

היו"ר יואב קיש:

חמש דקות ואתה חוזר.

איילת נחמיאס ורבין (המחנה הציוני):

גם חברי הכנסת של הקואליציה - - -

היו"ר יואב קיש:

גם חברי הכנסת של הקואליציה יצאו מפה החוצה, והם היו הראשונים שקיבלו שתי
הערות והם הפסיקו. יהיה פה סדר. בבקשה.

אלעזר שטרן (יש עתיד):

אני רוצה לברך את גורמי הביטחון, שהצליחו לעצור את זה לפני שהצליחו להשתמש
- - -

היו"ר יואב קיש:

סליחה. חמש דקות והוא יוכל להיכנס, אם הוא ירצה.

אלעזר שטרן (יש עתיד):

אבל אני רוצה לומר לכולנו, שטלפונים זה נשק, וגם פתקים סמויים זה נשק, ולכן
אני חושב שפה הם פעלו במקרה בזמן, או לא במקרה, בזכות יכולתם. אני חושב שיש
לפחות חברת כנסת אחת, חנין זועבי, שצריך גם ממנה להסיר את החסינות לצורכי
חקירה ומעצר, ולא לחכות שאולי יקרה לנו דבר כזה שבמקרה יתפקשש לנו. מי
שמתקרב לדברים האלה, אסור לתת לו את ההזדמנות אפילו ולסמוך רק על כוחות
הביטחון שיעצרו את זה בדקה האחרונה. כמו שאמרתי, אנחנו יודעים שזה נשק.

משפט אחרון. אני ביקשתי גם כבר ביום ראשון בערב שיעשו בדיקה לחבר הכנסת
גטאס בכניסה לכנסת. אני שמח שאנחנו הגענו להסרת החסינות. אנחנו כמובן
תומכים בבקשת הסרת החסינות.

היו"ר יואב קיש:

תודה רבה. חבר הכנסת אוחנה, בבקשה.

דוד אמסלם (הליכוד):

אני מקווה שיעצרו אותו, כך שלא יצטרך לבוא.

אלעזר שטרן (יש עתיד):

מאה אחוז. גם אני.

היו"ר יואב קיש:

חבר הכנסת אוחנה, בבקשה. רז, אם יש דברים שאתה רוצה להתייחס, אתה בסוף תקבל
זמן להתייחסות. בבקשה.

אמיר אוחנה (הליכוד):

תודה. מעולם לא הייתה חסינות הראויה יותר להינטל. באסל גטאס הוכיח הן
במעשיו הנדונים כאן והן בדבריו ובמעשיו מהעבר כי איננו בוגד. הוא האויב. לא
היינו צריכים להגיע עד הלום. גטאס וחבריו זועבי וזחאלקה תומכי הטרור על
מעשיהם ודבריהם, צריכים היו להיות חברים לאגף בבית הכלא, ולא חברים לסיעה
בבית הנבחרים. אלמלא הפרשנות המצמצמת והמעוותת של בית-המשפט העליון, הם לא
היו בכנסת. הכתובת הייתה ועודנה על הקיר. ואני קורא מכאן לבית-המשפט העליון
להשיב את העוקץ לסעיף 7א לחוק יסוד: הכנסת, להפסיק לעקר את החלטות הכנסת
- - -

אלעזר שטרן (יש עתיד):

הלוואי יגנו על בית המשפט העליון כמו המקהלה שמגנה על ראש הממשלה.

נאוה בוקר (הליכוד):

מה יש לך כל הזמן מראש הממשלה? מה זה קשור?

היו"ר יואב קיש:

אלעזר, אני קורא לך לסדר פעם ראשונה.

דוד ביטן (הליכוד):

אתם כל הזמן מתייפייפים. ברגע האמת תגידו את האמת. אתם שמאל.

היו"ר יואב קיש:

דוד ביטן, אני קורא לך לסדר פעם שלישית.

איילת נחמיאס ורבין (המחנה הציוני):

זה חייב להיות דיון ענייני, חברים.

היו"ר יואב קיש:

איילת, אני קורא לך לסדר פעם ראשונה. אני מבקש שקט.

איילת נחמיאס ורבין (המחנה הציוני):

אתם הורסים את הדיון. די.

היו"ר יואב קיש:

כל מי שיוצא, יוצא לחמש דקות וחוזר.

חיים ילין (יש עתיד):

ביטן, אנחנו נוהרים לקלפיות. אנחנו נוהרים, אל תדאג.

היו"ר יואב קיש:

חיים, אני לא אוציא אותך עוד פעם, נכון? די. אני קורא אותך לסדר פעם
ראשונה. יש לנו חצי שעה, אנשים נרשמו. כל הפרעה כזאת פוגעת בזכות שלכם
לדבר.

אמיר אוחנה (הליכוד):

אני קורא מכאן לבית-המשפט העליון להפסיק לעקר את החלטת הכנסת, לפרש את סעיף
7א לחוק יסוד: הכנסת כפי שחוקק וכפי שהתכוונה הכנסת, ולא לצמצם אותו עד כדי
איונו לחלוטין. תודה.

היו"ר יואב קיש:

תודה רבה. חבר הכנסת אברהם נגוסה.

אברהם נגוסה (הליכוד):

אני שוב מתעקש לשמוע האם לגורמי אכיפת החוק הייתה אפשרות לפי סעיף 3א בחוק
לעצור אותו מיד, כי הוא נתפס. כי אמרנו שהפלאפון הוא נשק, אז הוא נתפס.
ולכן היו יכולים לעצור אותו, ואולי היינו יכולים למנוע עוד נזק בטחוני עד
עכשיו. עד עשרה ימים אפשר, ואז לבקש את הסרת החסינות, לפי החוק.

הדבר השני, אני חושב שפה לא צריך להיות ויכוח. ביטחון מעל כל המחלוקות
הפוליטיות, ואנחנו מדברים על ביטחון. הביטחון חל גם על הערבים וגם על
היהודים, ולכן אני קורא לרשימה המשותפת. הם הראשונים שצריכים להילחם להוציא
אותו. למה הם שותקים?

היו"ר יואב קיש:

תודה רבה לחבר הכנסת אברהם נגוסה. המשנה ליועץ יתייחס לשאלה שלך. ואני רוצה
לחזק את דבריך. אני חושב שהמסר – חשוב שיצא. לעזוב רגע את הנושאים
הפוליטיים. אנחנו עוסקים פה בערך עליון של חסינות חברי כנסת מצד אחד,
ופגיעה בביטחון ישראל, ואת הדבר הזה אנחנו עכשיו צריכים לקחת בחשבון בניתוק
באמת. צר לי שחברי הרשימה המשותפת בחרו לא להגיע, ביניהם שני חברים בוועדה
שלנו, אחמד טיבי ואוסאמה סעדי, וגם עבדאללה אבו מערוף, שהיה מאוד חשוב שהיו
באים והיינו שומעים אותם. אבל הם בחרו כנראה לא להגיע. זו גם זכות של חברי
כנסת.

מכלוף מיקי זוהר (הליכוד):

גם להלוויה של שמעון פרס הם לא באו, זה בסדר. כל מה שקשור למדינת ישראל.

היו"ר יואב קיש:

חבר הכנסת יואל חסון, אתה הבא בתור. בבקשה. העדיפות היא לחברי הוועדה, לפי
הרישום, ואחרי זה יקבלו את הזכות שולי מועלם, עודד פורר, מיקי זוהר, דודי
ומירב.

ישראל אייכלר (יהדות התורה):

סליחה, אדוני, יש עוד חבר ועדה.

רועי פולקמן (כולנו):

גם אני.

היו"ר יואב קיש:

לא נרשמתם.

ישראל אייכלר (יהדות התורה):

אנחנו מבקשים לדבר.

היו"ר יואב קיש:

בבקשה.

יואל חסון (המחנה הציוני):

תודה, אדוני היושב ראש, קודם כל זה דיון קשה, זה דיון לא פשוט. אנחנו כאן
למעשה מקבלים החלטה שהיא החלטה לא פשוטה, שמשפיעה מאוד על ההתנהלות של
כולנו, על התנהלות הכנסת. צר לי שיש חברי כנסת שמביאים אותנו למצב שבו
אנחנו צריכים מחדש כל הזמן לאתגר גם את תקנון הכנסת, גם את מעמד חברי
הכנסת, גם את מעמד הכנסת. הדברים האלה לא מחזקים את הכנסת.

אבל מצד שני, בעיניי הדיון הזה, ובכלל ההתנהלות הזו מוכיחה את כוחה של
הדמוקרטיה הישראלית ואת היכולת של מדינת ישראל מצד אחד לאפשר חיים
דמוקרטיים וחופש פעולה לנבחריה. אבל מצד שני, לדעת ברגע הנכון, וברגע שהוא
באמת רגע יוצא דופן, להפעיל את האגרוף החזק ביותר כדי לשמור על הדמוקרטיה
הישראלית בעיניי.

כשאתה קורא את מה שכתב היועץ המשפטי לממשלה, מעבר לזה שאני חייב לומר שאני
מתמלא פשוט גועל ובושה על התנהגות של חבר כנסת של אדם שמתנהג כמו פושע
מהסוג הנמוך ביותר – זה דבר שמבייש את הבית הזה, מבייש אותו ברמה האישית.
מעבר לזה גם, אני רוצה לומר לכם זה גם התנהלות שאגב נחשפת מבחינת התשתית
הראייתית, היא נראית שהיא ברורה מאוד גם כפי שהוצגה לנו, בוודאי כפי שאולי
גם אחרים יודעים יותר לעומק.

יש כאן גם התנהגות שהיא די מטופשת. מטופשת של אותו אדם שבמעמד של חבר כנסת
מרשה לעצמו לעשות דברים מהסוג הזה, וגם לחשוב שאף אחד לא יידע, ואף אחד לא
יגלה, והמערכות שלנו הן כל כך לא מתוחכמות שהן לא יעלו את הדבר הזה.

היו"ר יואב קיש:

נא לסיים.

יואל חסון (המחנה הציוני):

אני מסיים. אני שמח שהמערכות שלנו מתוחכמות מספיק ויודעות להתקיים בצורה
הזאת. נגיד בצורה הפשוטה לסיכום: גם פושע מהסוג הנמוך ביותר, וגם טיפש כזה
עדיף שבאמת שנסיר את חסינותו ושלא יהיה חלק מהכנסת.

מלה אחרונה לחברי המשותפת. אני דווקא רואה בזה נקודת אור בזה שחברי המשותפת
לא מגיעים לכאן, ולא באופן אוטומטי מגינים על חבר הכנסת גטאס. אני רואה בזה
דבר חיובי. אני רואה בזה, אדוני היושב ראש - - -

היו"ר יואב קיש:

הוא מסיים. בבקשה.

יואל חסון (המחנה הציוני):

אני רואה בזה, חבר הכנסת קיש, נקודה חיובית שלא באופן אוטומטי הגיעו להגן
עליו מהרשימה המשותפת - - -

היו"ר יואב קיש:

בטח לא להגן, ציפיתי שיבואו ויגנו, אבל בסדר.

חברת הכנסת שולי מועלם. בבקשה.

שולי מועלם-רפאלי (הבית היהודי):

תודה אדוני. חבר הכנסת באסל גטאס, הוא רק סימפטום לבעיה שהיא די.אן.אי. של
אויבים ובוגדים במדינת ישראל. מטרת החסינות, כמו שכתב היועץ המשפטי לממשלה
ואמרו חברינו כאן, היא כדי שחבר הכנסת יוכל למלא נאמנה את תפקידו ולייצג את
ציבור בוחריו ואת אזרחי מדינת ישראל כולה.

מה שחברי הכנסת של בל"ד עושים פעם אחרי פעם, זה פשוט לבגוד פעם אחר פעם גם
בציבור הבוחרים שלהם וגם במדינת ישראל.

אני אזכיר שוב, חבר הכנסת באסל גטאס, בבגידה הזאת שלו שהתמשכה – הוצגו פה
אתמול נתונים קשים בפני חברי הכנסת של הוועדה על-ידי השר לביטחון פנים;
נתונים קשים של ביקור של חברי הכנסת של הרשימה הזאת, של בל"ד אצל אסירים
פוליטיים, שוב ושוב.

אני, ברשותכם, שני חבריי המלומדים לצורך העניין, לרגע אחד אבחר שלא להשתמש
במלים המכובסות שנכתבו בחוות הדעת החשובה הזאת שנכתבה ונאמרו על-ידכם,
ואגיד במלים הפשוטות של האזרחים הרגילים.

בסעיף 13 כותב היועץ המשפטי לממשלה: כאמור בהתחלת החקירה הכחיש חבר הכנסת
גטאס – בעברית פשוטה, חבר הכנסת גטאס שיקר. חבר הכנסת גטאס פשוט שיקר.
ובסעיף ג' באותו דבר, הוא מסביר ברוב בוגדנותו שהוא העביר חומרים של מפלגת
בל"ד – אדרבא, ואדרבא, זה הזמן להסיר חסינות מכל חברי הכנסת של בל"ד,
ולקרוא לכנסת להסיר את חסינות חברי הכנסת שלושתם.

אני רק אזכיר שכאשר הוא נחקר אתמול ב-443, ישבו שני חבריו לבוגדנות וחיכו
לו בחוץ בבית-קפה.

היו"ר יואב קיש:

תודה.

שולי מועלם-רפאלי (הבית היהודי):

אני מבקשת משפט אחד לסיום, אדוני. אני שוב מבקשת פה לומר שהאסיר הביטחוני
אותו ביקר חבר הכנסת גטאס הוא אותו אסיר וליד דקה, שהיה בחוליה שחטפה,
עינתה ורצחה את החייל משה תמם, שעליו נכתבה הצגה נוראית בתיאטרון
"אל-מידאן". מכן, אנחנו שוב שולחים תנחומים למשפחתו של החייל משה תמם,
שעוברים במשך השנה האחרונה שוב ושוב את התקופה הזאת, שבה שוב ושוב עולה
לכותרות - -

היו"ר יואב קיש:

אמת.

שולי מועלם-רפאלי (הבית היהודי):

- - הרוצח של הבן שלהם כמישהו שבכלל חבר הכנסת מכנסת ישראל מוציא את עצמו
מהכלל, והולך לבקר רוצח.

היו"ר יואב קיש:

תודה רבה. מצטרף באמת לחיזוקים.

חבר הכנסת עודד פורר. אחר זה חבר הכנסת מיקי זוהר. חברת הכנסת מרב מיכאלי,
וחבר הכנסת דודי אמסלם.

יואל חסון:

אדוני היושב ראש, מה הנוהל לגבי יציאה לשירותים?

היו"ר יואב קיש:

מותר, זה נספר, רק שזה לא ייקח לך 45 דקות...

חבר הכנסת עודד פורר, אתה לא חבר ועדה, אתה מחליף את רוברט אילטוב מראש
בדיון הזה, ולכן קיבלת את זכות של חבר וועדה. תודה, אדוני.

עודד פורר (ישראל ביתנו):

תודה, אדוני. ראשית, אני חייב לומר, לא תכננתי אבל אני חייב להתייחס לדבריו
של חבר הכנסת שטרן לחברי.

היו"ר יואב קיש:

אני לא בטוח שאתה חייב, אני הייתי מעדיף שלא.

עודד פורר (ישראל ביתנו):

אני כנראה לא מבין את ההבדל בין חוק ההדחה לבין הסרת חסינות. חוק ההדחה
בדיוק - - - לנושאים האלה, או כמו שנאמר, אולי לעת הזו חוקקנו את חוק ההדחה
כדי לתת מענה מהיר למצב שכזה.

איילת נחמיאס ורבין:

זה לא נראה לך מוסרי? זה לא נראה לך שעושים פה את העבודה כמו שצריך? לא,
שאני אבין.

היו"ר יואב קיש:

איילת, בשביל מה זה היה?

קריאות:

- - -

איילת נחמיאס ורבין:

לא, הוא מתנגח, הוא מתנגח.

עודד פורר (ישראל ביתנו):

- - -

היו"ר יואב קיש:

עודד, אני ביקשתי לא, זה מיותר לגמרי.

איילת נחמיאס ורבין:

תפסיקו להתנגח - - -

היו"ר יואב קיש:

חברים, אני מבקש לעסוק בנושא הסרת החסינות. תודה, בבקשה עודד.

חיים ילין (יש עתיד):

אבל איך פתאום - - - לעשות את זה? תגידו לי. חוקקתם חוק פוליטי, לא רוצים
להודות.

היו"ר יואב קיש:

חיים, אני מבקש ממך, אתה רוצה בכוונה להפריע לאחרים לדבר? זכות הדיבור של
עודד פורר. בבקשה.

עודד פורר (ישראל ביתנו):

ההליכים המשפטיים ייקחו עוד זמן לא קצר, וטיבם של הליכים משפטיים למצות את
הדברים לאורך זמן. חוק ההדחה נותן את המענה המהיר שעליו - - -

חבר הכנסת גטאס הרי לא הפתיע אף אחד בבית הזה. לצערי, יושבים פה גם כאלה גם
כאשר אנחנו טענו שגטאס וחבריו הם תומכי טרור, היו כאלה שגם טענו שאנחנו
אומרים את זה ממניעים אחרים – גזעניים, פשיסטיים, וכל מיני אמירות כאלה
שנאמרו כלפי חלק מחברי הכנסת כאן. לצערי, נוכחנו שהוא עלה לפני שנה להר
הבית ואמר שהוא עושה את זה כדי להסית. וכשהם הלכו לעמוד דקה דומיה לזכר
המחבלים, הם לא עשו את זה - - -

היו"ר יואב קיש:

עודד, נא לסיים, אני מתנצל. בבקשה, לסיים.

עודד פורר (ישראל ביתנו):

לעניין הבקשה של - - -

היו"ר יואב קיש:

משפט אחרון.

אני רוצה לומר שנראה שההתנהלות המשפטית של היועץ המשפטי לממשלה הייתה
מידתית, והתנהלה לחומרה בהיבט הזה כדי לשמור על חסינותו של חבר הכנסת גטאס
מעל ומעבר, וזה דווקא לדעתי מה שמעיד על מוצקות הראיות בבואם לבקש את הבקשה
הזו. ולכן, אני חושב שראוי שהוועדה וחבריי יענו לבקשה של היועץ המשפטי
לממשלה, ויתמכו בהסרת החסינות.

היו"ר יואב קיש:

תודה רבה.

חבר הכנסת מיקי זוהר, בבקשה.

מכלוף מיקי זוהר (הליכוד):

תודה. ראשית, אני רוצה לברך את היועץ המשפטי על ההחלטות על ניהול התהליך.
אני חושב שזו תגובה נכונה וטובה והוגנת. עם כל הקושי שבדבר, ואין ספק בכלל
שסוגית החסינות היא בעלת ערך עליון לחברי הכנסת. על כן, אני חושב שההתנהלות
הייתה נכונה עם כל הקושי שבדבר.

דבר נוסף שאני רוצה לשאול: אנחנו שמענו, או לפחות ככה הציגו, שמיד בתום
הפגישה של חבר הכנסת גטאס בבית הסוהר עם אותם אסירים, הוא נפגש עם חברי
סיעתו ממש שעות בודדות, באיזשהו בית קפה ממש בתום הביקור, ואני חושב שהדבר
מעלה חשד. האם היה תיאום? הייתה ידיעה של רוב חברי הכנסת מסיעת בל"ד לאותה
פעולה שרצה לעשות חבר הכנסת באסל גטאס? ראוי שהדבר ייבדק, ולו אפילו בחקירה
משטרתית - - -

היו"ר יואב קיש:

תודה.

מירב בן ארי (כולנו):

אני לא אספיק, אז הוא מדבר בשמי.

מכלוף מיקי זוהר (הליכוד):

אני חושב שהנושא חייב להיבדק - - -

היו"ר יואב קיש:

הוא בזכות הדיבור כרגע, חברים.

מכלוף מיקי זוהר (הליכוד):

לכן אני באמת חושב שהנושא ראוי שייבדק כי הדבר בהחלט מעלה חשד.

דבר נוסף שאני רוצה לשאול. הבנתי שחבר הכנסת באסל גטאס טען - - - שהוא לא
ידע מה תוכן המעטפה. האם החוק מגדיר מצב בו מחזירים בבית הסוהר משהו שאפילו
לא יודעים מה יש בתוך המעטפה, מייד כשמדובר באיזשהו משהו שהוא - - -

עודד פורר (ישראל ביתנו):

הם שואלים אותו אם הוא ארז לבד...

מכלוף מיקי זוהר (הליכוד):

גם - - -

היו"ר יואב קיש:

בבקשה, משפט סיום.

מכלוף מיקי זוהר (הליכוד):

- - - חבר הכנסת גטאס, באמצעות טענה לחוסר ידיעת היסוד הנפשי בעניין הזה של
ביצוע עבירה בנושא של לדעת מה תוכן המעטפות, ועל כן אני רוצה לדעת איך החוק
מתייחס - - -

היו"ר יואב קיש:

תודה רבה על השאלות המקיפות.

אני רואה שכרגע, לפחות ממה שאני שומע מהחברים, המגמה הכללית של הוועדה היא
לתמוך בבקשה של היועץ המשפטי. אני רוצה לשאול פה, כי חשוב לי לתת זכות
דיבור אם מישהו רוצה להציג דעה שונה.

אלעזר שטרן (יש עתיד):

תמשיך בסדר, יש לנו מספיק זמן.

היו"ר יואב קיש:

אני ממשיך עם הסדר. אבל אם יש מישהו שרוצה להתנגד – לא, שאלות לא.

אני שואל אם יש מישהו שכרגע רוצה להתנגד לבקשה. אני לא רוצה שבגלל קוצר
הזמן לא נשמע אותו. אם אין אף אחד כרגע, אנחנו ממשיכים לפי הסדר. אבל אם יש
מישהו שרוצה להתנגד – הוא יכול לבוא ולהירשם גם והוא יקבל זכות דיבור.

היו"ר יואב קיש:

חברת הכנסת מרב מיכאלי, בבקשה.

חברים, אנחנו חוזרים לדיון. חברת הכנסת מרב מיכאלי, הזמן מתחיל.

מרב מיכאלי (המחנה הציוני):

תודה רבה, אדוני, אני רוצה להגיד שזה רגע מאוד דרמטי לדבר – לדבר. זה רגע
קשה, וזה רגע עצוב בעיניי. עצוב לי לדעת - - -

היו"ר יואב קיש:

אפשר לשמור על השקט?

מרב מיכאלי (המחנה הציוני):

זה רגע עצוב, כי זה עצוב לי לדעת שחבר כנסת ניצל באופן כזה לרעה את הכוח
שיש לו בידיים, שהוא מעל באמון שהיה לו. שהוא בגד גם בתפקיד שלו, גם בנו,
וגם בציבור הבוחרות והבוחרים שלו.

אני רוצה להגיד שאנחנו כמובן סיעת המחנה הציוני תומכת בהסרת החסינות. אבל
באותה נשימה אני רוצה להגיד, שמה שקורה כאן עכשיו, והעובדה שבהחלטה פה אחד
תוסר החסינות של חבר הכנסת גטאס, מוכיח ומדגיש אלף מונים את העובדה שהחוק
כמו שהוא עובד, ולא צריך לפגוע בחסינות חברי הכנסת באופן גורף, ולא צריך
להעביר חוקים כמו חוקי ההדחה כי השיטה עובדת.

מי שבאמת מנצל את הכוח ואת החסינות שלו ואת המעמד שלו ואת האמון שהוא קיבל
מכל-כך הרבה אנשים בשביל לעבור על החוק ולפגוע בתפקיד הזה, לא כל שכן
במדינת ישראל, צריך להסיר לו את החסינות. ואת זה אנחנו צריכות וצריכים
לעצור.

היו"ר יואב קיש:

תודה רבה. חבר הכנסת דודי אמסלם, בבקשה.

דוד אמסלם (הליכוד):

האמת היא שחשבתי לוותר על זכות הדיבור כדי שנוכל לעצור אותו שתי דקות לפני,
בגלל שאזרח שפוגע בביטחון מדינת ישראל הוא בוגד ודינו בבית סוהר, נקודה.
אבל אחרי ששמעתי את האופוזיציה החלטתי לדבר, בגלל שאתם חצופים, אתם לא
מפספסים אפילו אירוע אחד - -

אלעזר שטרן (יש עתיד):

אנחנו?

דוד אמסלם (הליכוד):

- - שלא קשור, כדי לתקוף את ראש הממשלה.

היו"ר יואב קיש:

חבר הכנסת שטרן.

קריאות:

- - -

דוד אמסלם (הליכוד):

ואתה - - -

היו"ר יואב קיש:

חבר הכנסת שטרן.

דוד אמסלם (הליכוד):

- - - אתם רק שומעים "נתניהו", מתחרפן לכם המוח - -

אלעזר שטרן (יש עתיד):

כמו שאתם עם - - -

דוד אמסלם (הליכוד):

- - אתם ישר עושים - - -

קריאות:

- - -

היו"ר יואב קיש:

דודי. שנייה. דודי, רגע.

דוד אמסלם (הליכוד):

בושה וחרפה.

היו"ר יואב קיש:

אני מתחיל לקרוא - - -

קריאות:

- - -

היו"ר יואב קיש:

דודי, אני עוצר את הדיון. חברים, אני עוצר את הדיון. חבר הכנסת ילין, אני
קורא אותך לסדר פעם ראשונה.

חיים ילין (יש עתיד):

- - - אתה מדבר.

דוד אמסלם (הליכוד):

- - -

היו"ר יואב קיש:

דודי, הוא בזכות דיבור.

איילת נחמיאס ורבין:

זה לא מה - - -

דוד אמסלם (הליכוד):

- - -

היו"ר יואב קיש:

דודי, מספיק.

איילת נחמיאס ורבין:

- - - התגובות האלה.

היו"ר יואב קיש:

איילת, מספיק. תודה.

דוד אמסלם (הליכוד):

חוצפנים.

היו"ר יואב קיש:

תודה.

קריאה:

עד כדי כך?

היו"ר יואב קיש:

חבר הכנסת - - -

חיים ילין (יש עתיד):

- - - טיפת כבוד. אתה בכלל יש לך כבוד למישהו? כבוד למי - - -

דוד אמסלם (הליכוד):

- - -

היו"ר יואב קיש:

דודי. דודי, מספיק.

קריאות:

- - -

היו"ר יואב קיש:

דודי, זו אומנם זכות הדיבור שלך. אבל, דודי, עכשיו מספיק.

דוד אמסלם (הליכוד):

- - - בוגד.

חיים ילין (יש עתיד):

אתה מכניס - - -

היו"ר יואב קיש:

דודי, מספיק. חבר הכנסת רועי פולקמן - -

יואל חסון:

עד כדי כך הגירוש לשרתון מלחיץ?

היו"ר יואב קיש:

- - שתי דקות לרשותך.

חיים ילין (יש עתיד):

חוצפה, אין לכם טיפת כבוד.

דוד ביטן:

- - -

חיים ילין (יש עתיד):

- - - הוא יכבד אותך ואנחנו נכבד אותו.

היו"ר יואב קיש:

מיקי, אחרי זה אל תתפלא שלא מגיעים אליך.

קריאות:

- - -

היו"ר יואב קיש:

אמיר. אמיר, אני קורא אותך לסדר פעם ראשונה.

איילת נחמיאס ורבין:

- - -

היו"ר יואב קיש:

איילת, אני קורא אותך לסדר פעם שנייה.

קריאות:

- - -

חיים ילין (יש עתיד):

איך קיבלתם את כל הבוגדים מקדימה אליכם למפלגה?

היו"ר יואב קיש:

אני קורא אותך לסדר פעם שנייה.

חיים ילין (יש עתיד):

הם אתכם - - -

היו"ר יואב קיש:

חיים, אני קורא לך לסדר פעם שלישית. תוציאו את חיים החוצה. חיים החוצה.
תודה.

(חבר הכנסת חיים ילין יוצא ממליאת הוועדה)

היו"ר יואב קיש:

בבקשה. חבר הכנסת רועי פולקמן, בבקשה.

רועי פולקמן (כולנו):

קודם כול, אני מצטער על שאנחנו מלכלכים את הדיון הזה בהתקפות פוליטיות.

איילת נחמיאס ורבין:

ממש. ממש.

היו"ר יואב קיש:

מיותר. מיותר. אני מצטרף להערה, ואני מבקש. אנחנו בעשר הדקות האחרונות.

יואל חסון (המחנה הציוני):

"כולנו" זה מהאו"ם?

מירב בן ארי (כולנו):

מה זה קשור לאו"ם בכלל? זה דיון מיותר.

היו"ר יואב קיש:

מירב. מירב, אני מבקש.

מירב בן ארי (כולנו):

- - -

היו"ר יואב קיש:

מירב, לא צריך שתעזרו לי. מירב, אני לא צריך שתעזרו לי. מספיק. אנחנו
עוסקים בדיון שהוא בלבה של הדמוקרטיה הישראלית. אני מבקש מכל הצדדים פה
לעזוב לרגע אחד את הפוליטיקה בצד, ובואו נדבר על חסינות, בואו נדבר על
דמוקרטיה, בואו נדבר על ביטחון ישראל. זה מה שעומד לנגד עינינו בהחלטה
הזאת.

שולי מועלם-רפאלי:

גם בואו נזכור שמדינת ישראל יותר חשובה מבאסל גטאס ומבל"ד.

היו"ר יואב קיש:

תודה. חבר הכנסת רועי פולקמן. בבקשה.

רועי פולקמן (כולנו):

תודה, אדוני היושב-ראש. כמו שאמרת זה דיון על חבר כנסת ולא על מפלגה ולא על
ציבור. זה דיון על חברי כנסת שאני השתכנעתי ממה שהוצג כאן ששני התנאים האלה
מתקיימים, גם הדאגה לעתיד וגם הראיות המוצקות שיש כאן כדי להסיר חסינות.

אני כמובן מצר מאוד שהרשימה המשותפת לא נמצאת כאן היום בדיון. זו בעיה
משמעותית.

קריאה:

גם מרצ לא - - -

רועי פולקמן (כולנו):

אני כן אעלה כאן שאלה לגבי הסוגיה האם החוק עובד. היינו הסיעה הראשונה
שהגישה את חתימותיה להתחלת הליך הבדיקה בוועדת הכנסת במסגרת החוק המכונה
"חוק ההדחה", כיוון שיש כאן כן שאלה והתקיים דיון מקדים לדיון הזה בהנהלת
הקואליציה, כדי להתחיל את הדיון הזה שבו השר אלקין הציג את הסוגיות.

גם אז שאלתי על הראיות. הוצגו לנו חלק מהראיות - - -

דוד ביטן (הליכוד):

יש. יש.

רועי פולקמן (כולנו):

בהחלט. ואז גם אמרנו שאנחנו מקדמים כקואליציה את הליך ההדחה.

אני כן שואל האם החוק אכן עובד. כי גם אם תוסר החסינות, כפי - - -

היו"ר יואב קיש:

האם הוא יישאר חבר כנסת מהמניין.

רועי פולקמן (כולנו):

יפה.

היו"ר יואב קיש:

ואם - - - הוא יצטרך לבוא להצביע במליאה. אוקיי. שאלה מעניינת.

רועי פולקמן (כולנו):

כי כן, יש כאן שאלה גם בפנינו - -

דוד ביטן (הליכוד):

או שאנחנו נלך אליו להצביע.

רועי פולקמן (כולנו):

- - האם אנחנו מתקדמים עם הליך ההדחה, כי הטענה - - -

קריאות:

אני רק מסיים, אדוני היושב-ראש.

היו"ר יואב קיש:

כן, נא לסיים.

רועי פולקמן (כולנו):

מה שהוצג בהנהלת הקואליציה היה אותו מדרון חלקלק. בהתנהגות של חבר הכנסת
גטאס ראינו את המדרון החלקלק הזה בשורה של אירועים, שלאחר שבאמת נגדשה
הסאה, אז הגשנו את נוסח חוק ההדחה. ולכן נשאלת השאלה האם הסרת החסינות
מספקת או שנדרשת - - -

היו"ר יואב קיש:

תודה.

שולי מועלם-רפאלי:

ראינו את המדרון החלקלק בזה - - -

היו"ר יואב קיש:

שולי, אני קורא לך לסדר פעם ראשונה.

רועי פולקמן (כולנו):

- - - או שנדרש עלינו הליך - - -

שולי מועלם-רפאלי:

אז - - -

היו"ר יואב קיש:

שולי, אני קורא אותך לסדר פעם שנייה.

רועי פולקמן (כולנו):

לכן אני שואל אותך, אדוני היושב-ראש, שנברר האם נדרש המשך הליך שישאיר את
הייצוג לרשימה, אבל יפסול את חברותו בכנסת כחלק מאותו מהלך דמוקרטי.

היו"ר יואב קיש:

מאה אחוז. נקבל לזה התייחסות. בבקשה.

דוד ביטן (הליכוד):

ייקח שנתיים התהליך הזה.

היו"ר יואב קיש:

חבר הכנסת אייכלר. חבר הכנסת אייכלר, בבקשה.

דוד ביטן (הליכוד):

עוד שנתיים יהיו בחירות.

היו"ר יואב קיש:

ביטן, אתה אחריו. אחרי אייכלר אתה, שאני לא ארחיק אותך בזמן שהוא מדבר.

דוד ביטן (הליכוד):

רק שתדע, אתה לא יכול לקרוא לי פעם שלישית לפני דיבור...

דוד אמסלם (הליכוד):

אני ספרתי, הוא כבר הפעם ה-13.

היו"ר יואב קיש:

בבקשה, חבר הכנסת אייכלר. נא לא להפריע לו.

דוד ביטן (הליכוד):

- - - הדמוקרטיה הישראלית - - -

היו"ר יואב קיש:

ביטן, בבקשה.

דוד ביטן (הליכוד):

- - -

היו"ר יואב קיש:

ביטן, מספיק. די, תן לאייכלר. אתה אחריו. בבקשה.

ישראל אייכלר (יהדות התורה):

אדוני היושב-ראש, המשפט הראשון שאני רוצה לומר, שאני תומך בהחלטה להסרת
החסינות.

היו"ר יואב קיש:

תודה.

ישראל אייכלר (יהדות התורה):

המשפט השני שאני רוצה לומר זה שמה שאמרת, אדוני היושב-ראש, שזה דיון בלבה
של הדמוקרטיה זה אכן נכון, זה לא כל-כך בקלות. דווקא בגלל הפה אחד, שכולם
מסכימים, זה דבר שמראה כמה זה חמור וכמה מסוכן הדבר הזה.

20% מאזרחי ישראל הערבים צופים עכשיו ועוקבים אחרינו. אנחנו צריכים לדעת,
כמי שחרד מעריצות הרוב שעלול לעשות לינץ פוליטי לחבר כנסת באיזה עניין,
ולקרוא לאסירים פוליטיים "אסירים ביטחוניים", דווקא במקרה הזה אני אומר
שגטאס גרם לכך שהאמון במערכות השלטון עלול להיקרע, ולכן באמת עוד מגיע לו
להסיר לו את החסינות, אבל להיזהר מאוד מהעניין הזה של הפגיעה בחסינות חברי
הכנסת, כי זה לא חסינות שלנו, אלא חסינות של הציבור שבוחר בנו.

אם ציבורים ירגישו שאין להם אפשרות לעקוב בבתי הסוהר, לראות מה שקורה
במדינה, לבקר את השלטון, אז אנחנו נפסיד את כל המערכה.

דווקא בגלל ההוכחות הענייניות שהביא לפה היועץ המשפטי של הכנסת והמשנה
ליועץ המשפטי של הממשלה, של הפרת האמון, שנותנים לחבר כנסת להיכנס לבית
הסוהר, לא להגניב ולא לעשות דברים שעלולים לפגוע בביטחון המדינה כמו
טלפונים – וזה ברור שהטלפונים האלה לא נועדו למסירת דרישת שלום לילדים –
לכן אני חושב שבחרדה גדולה אנחנו צריכים לתמוך בבקשה להסרת החסינות, אבל לא
להפוך את זה למשהו קל ושעושים את זה כל הזמן. תודה רבה.

דוד ביטן:

ברור שלא.

היו"ר יואב קיש:

תודה רבה. חבר הכנסת דוד ביטן, שתי דקות.

דוד ביטן (הליכוד):

למה שתיים?

היו"ר יואב קיש:

ככה. כל אחד קיבל שתיים.

אלי כהן (כולנו):

אם תתנגד, תקבל ארבע...

היו"ר יואב קיש:

אתה יכול להתנגד, אני אתן לך ארבע דקות...

דוד אמסלם (הליכוד):

הוא שאל אם הוא יכול לדבר פחות, דקה וחצי...

היו"ר יואב קיש:

ראית, דודי דיבר עשר שניות והוא הרים את כל האולם.

איילת נחמיאס ורבין:

אני מקווה שהוא לא יחזור על זה.

דוד ביטן (הליכוד):

ודאי שאני תומך בהסרת החסינות, ואני חושב שהמשטרה ואולי השב"כ והיועץ
המשפטי והמשנה ליועץ המשפטי עושים עבודה טובה, וצריך לחקור, והראיות כבר
ברורות, ואני חושב שהחקירה לא תימשך זמן רב, אבל צריך להבין דבר אחד, אני
אומר את זה לסיעת יש עתיד. אי-אפשר רק לגלגל עיניים ולהגיד כל הזמן שאתם
ימניים.

אלעזר שטרן (יש עתיד):

הגשנו בקשה כזאת - - -

היו"ר יואב קיש:

אלעזר. אלעזר.

דוד ביטן (הליכוד):

הוא מפריע לי. הוא מפריע לי.

היו"ר יואב קיש:

אני שומר על זכותך.

דוד ביטן (הליכוד):

תן לי עוד דקה.

דוד אמסלם (הליכוד):

- - -

יואל חסון (המחנה הציוני):

ספויילר לשבת תרבות.

איילת נחמיאס ורבין:

אתם מלכלכים את הדיון.

היו"ר יואב קיש:

דוד, אתה תקבל, את הזמן, אבל בבקשה.

דוד ביטן (הליכוד):

הוא הפריע לי.

היו"ר יואב קיש:

בבקשה.

דוד ביטן (הליכוד):

אז אני מתחיל מההתחלה.

מירב בן ארי (כולנו):

אתה לא הפרעת לאף אחד.

היו"ר יואב קיש:

חברים, בבקשה.

דוד ביטן (הליכוד):

אי-אפשר כל הזמן לגלגל עיניים ולהגיד: אנחנו ימניים.

אלעזר שטרן (יש עתיד):

ביקשנו את זה. את זה ביקשנו.

דוד ביטן (הליכוד):

כשאתם צריכים להוכיח איפה אתם - - -

אלעזר שטרן (יש עתיד):

הנה, הוכחנו.

היו"ר יואב קיש:

שטרן, אני קורא אותך לסדר פעם שנייה.

קריאה:

מה עם ביטן - - -

היו"ר יואב קיש:

הוא בזכות דיבור. אל תפריע לו עכשיו. אל תפריע לו עכשיו. בבקשה.

דוד ביטן (הליכוד):

אל תוציאו אותו, כי אני רוצה לדבר אליו.

היו"ר יואב קיש:

אני אוציא אותו, כי הוא מפריע.

דוד אמסלם (הליכוד):

אחרי שהוא ישמע, תוציא אותו.

היו"ר יואב קיש:

בבקשה, ביטן, תמשיך.

אלעזר שטרן (יש עתיד):

- - -

היו"ר יואב קיש:

אתה באזהרה שנייה, ואני לא צוחק.

אלעזר שטרן (יש עתיד):

אני יכול לצאת החוצה.

היו"ר יואב קיש:

אז צא, בבקשה.

דוד ביטן (הליכוד):

- - - אני מדבר אליך.

דוד אמסלם (הליכוד):

דבר למיקי. דבר למיקי. דבר למיקי.

מירב בן ארי (כולנו):

הוא רוצה לדבר אליך.

דוד אמסלם (הליכוד):

רק שנייה, תשמע שתעביר ליושב-ראש שלך. תשמע.

היו"ר יואב קיש:

חברים, דוד. דוד, נא לסיים. בבקשה.

דוד ביטן (הליכוד):

מה לסיים?

היו"ר יואב קיש:

שתי דקות. בבקשה, לסיים.

דוד אמסלם (הליכוד):

הוא התחיל.

דוד ביטן (הליכוד):

מה שתי דקות?

היו"ר יואב קיש:

היו לך שתי דקות, נא לסיים.

דוד ביטן (הליכוד):

תן לי עוד שתי דקות, וזהו.

דוד אמסלם (הליכוד):

מההתחלה.

היו"ר יואב קיש:

דודי.

איילת נחמיאס ורבין:

אתם צריכים להתנגח פוליטית? דוד, - - -

היו"ר יואב קיש:

חברים, מספיק.

דוד ביטן (הליכוד):

אני אומר, ההליך הפלילי ייקח זמן, לא יודע, בין שנה לשנתיים. יש הוכחות,
עונש, עד ששופט כותב פסק דין לוקח זמן, ההוא מגיש ערעור, בינתיים הוא יושב
בינינו בכנסת. אנחנו לא מסירים את החסינות לגמרי, רק לעניין מסוים של חיפוש
ומעצר. ואני אומר לכם, זה קלאסי לחוק ההדחה. אנחנו לא נשאיר אותו בינינו.
יש פה הוכחות ברורות על מה שהוא עשה. ההוכחות כבר קיימות ולכן אני מבקש מכל
הח"כים, כולל מ"יש עתיד" וכולל - - -

היו"ר יואב קיש:

מהמחנה הציוני, מרצ וגם מהרשימה הייתי רוצה לראות אותם.

דוד ביטן (הליכוד):

"המחנה הציוני", אנחנו מצפים מכם לחתום וגם מ"יש עתיד", מספיק לגלגל עיניים
כאילו הם ימניים אבל כשמגיע הזמן הם נמצאים שם. זה הכול, שיהיו אתנו.
הסיבות שאתם נגד הן סיבות פוליטיות.

מירב בן ארי (כולנו):

הם לא פה, למי אתה מדבר?

דוד ביטן (הליכוד):

לא משנה. זה הזמן שתהיו אתנו במשימה נגד אלה שפוגעים במדינת ישראל.

היו"ר יואב קיש:

תודה. חברים, אני רוצה להגיד לסדר הדיון. ראשית, כל חברי הוועדה דיברו, יש
לנו רשימה של חברי כנסת שהם אינם חברי ועדה שרוצים לדבר. אני רוצה להגיד
ככה, מפאת לוחות הזמנים אנחנו לא נוכל לאפשר את זה.

מיקי לוי (יש עתיד):

זה לא בסדר.

היו"ר יואב קיש:

אני מבין את הבעייתיות.

מיקי לוי (יש עתיד):

תן לנו חצי דקה.

מירב בן ארי (כולנו):

רק לשאלות.

היו"ר יואב קיש:

אני נותן רק לשאלה ואני חותך. סדר הדיון יהיה ככה: רק שאלות של חברי כנסת
שהם לא חברי ועדה ולא דיברו. שאלה ואנחנו עושים את זה בסבב קצר ומתחילים.
מירב שאלה בבקשה.

מירב בן ארי (כולנו):

אני רק רוצה לדעת משהו אחד, נגיד שהסרנו לו את החסינות כמו שאמרנו, אני לא
מדברת על לבוא לכנסת. האם האדם הזה הוא אדם והוא מה שהוא רוצה בימים אלה,
מדבר עם מי שהוא רוצה? תעזוב את צו עיכוב היציאה מהארץ שאנחנו יודעים עליו.
לצורך העניין, הרי כל אדם אחר, אזרח רגיל, היה עכשיו עצור או במעצר בית. אם
עכשיו אתה מסיר את החסינות, הוא עדיין אדם חופשי והוא עושה מה שהוא רוצה.

אמיר אוחנה (הליכוד):

לא בטוח.

היו"ר יואב קיש:

לא לענות. אלי כהן בבקשה, רק שאלה.

אלי כהן (כולנו):

אני רוצה להגיד שני משפטים. האחד, כמובן שאני תומך בנושא של תהליך הסרת
החסינות וחשוב להגיד דבר אחד שאולי לא נאמר כאן, יש בתהליך הזה משום הגברת
אמון הציבור בכנסת. מכיוון שכולם מבינים שבוגד לא יכול להיות בכנסת ישראל
ולכן גם לא יכול להיות מצב שהוא יחזור לשורות כנסת ישראל, לכן אני תומך גם
בנושא של ההדחה.

היו"ר יואב קיש:

תודה. מיקי לוי בבקשה דקה. אחרי זה מיקי רוזנטל. בקצרה ושאלה.

מיקי לוי (יש עתיד):

אני פונה ליועץ המשפטי, אני עומד על דעתי שהיה ניתן לעכב אותו לאור הראיות.
מה עוד שהוא נתן את כל ההוראות לפני כן, לצלם ולרכז את כל הסיפור וזה פגע
בהמשך החקירה חד משמעית. אחת, דינו של באסל – תרשה לי – סילוקו מהכנסת
והסרת החסינות והעמדתו לדין. עכשיו אני פונה אליך, אני רק מקווה שלנו לא
ייקח שלוש שנים כמו שלקח לנו עם עזמי בשארה, ששלוש שנים קיבל מכנסת ישראל
חצי מיליון שקל.

היו"ר יואב קיש:

אני רוצה להגיד לפרוטוקול, חברים, רק שתבינו, בהנחה והוועדה הזאת תאשר
ושמעתי רק תמיכה בהצעה, מחר יהיה דיון במליאה, כל אחד יוכל להירשם ולדבר.

יואל חסון (המחנה הציוני):

מה מחר?

היו"ר יואב קיש:

מחר, ביום חמישי.

יואל חסון (המחנה הציוני):

אתה מתכוון לפנות בוקר היום.

היו"ר יואב קיש:

חייבים מהחלטת הוועדה הזאת, 24 שעות לאחר מכן דיון במליאה ושם כל אחד יוכל
לדבר. מיקי רוזנטל אחרון, בבקשה.

דוד ביטן (הליכוד):

אבל שם לא יהיה דיון, רק הצבעה.

אמיר אוחנה (הליכוד):

יהיה דיון.

מיקי רוזנטל (המחנה הציוני):

אני מציע לכם למהר לאט, או כמו שאמרו הרומאים, תמהרו לאט. עדיין מדובר
בחשדות ואתם כבר הפכתם את זה - - -

דוד אמסלם (הליכוד):

אוי, באמת.

היו"ר יואב קיש:

מיקי שאלה - - -

מיקי רוזנטל (המחנה הציוני):

אתם כבר יודעים הכול, אתם גם שפטתם אותו, הכול בסדר.

היו"ר יואב קיש:

תנו לו לדבר, חברים, אני אשמור על זכותו גם אם קשה לכם לשמוע. זכותו של
מיקי רוזנטל לדבר.

דוד ביטן (הליכוד):

מה זה זכותו?

היו"ר יואב קיש:

זו זכותו לדבר.

מיקי רוזנטל (המחנה הציוני):

המעשים המיוחסים לחבר הכנסת גטאס הם חמורים ביותר, הם מקוממים, הם בזויים
אבל הם רק מיוחסים. חשוב שיידעו את זה.

היו"ר יואב קיש:

תודה.

מיקי רוזנטל (המחנה הציוני):

רק שנייה, אני רוצה לשאול את מר נזרי - - -

דוד אמסלם (הליכוד):

מה חידשת לנו? מה חשבת, שאנחנו לא יודעים? גאון, מה חידשת?

מיקי רוזנטל (המחנה הציוני):

במהלך הדברים, בין היתר פורסמו חומרי חקירה תוך כדי, וזה חמור מאוד. היום
פורסמו הטלפונים - - -

דוד אמסלם (הליכוד):

וכל מה שנאמר נגד ראש הממשלה לא מעניין אותך?

היו"ר יואב קיש:

דודי מספיק. דודי, אני קורא לך לסדר פעם ראשונה.

דוד אמסלם (הליכוד):

אתה לא אכפת לך כלום, אתה צבוע.

היו"ר יואב קיש:

דודי, אני קורא לך לסדר פעם שנייה, די.

דוד אמסלם (הליכוד):

אתה צבוע מספר אחד.

היו"ר יואב קיש:

דודי, אני קורא לך לסדר פעם שלישית, תוציאו אותו. תוציאו את דודי.

מיקי רוזנטל (המחנה הציוני):

אתה עבריין צעצוע, אז מה.

דוד אמסלם (הליכוד):

אני עבריין?

מיקי רוזנטל (המחנה הציוני):

אתה עבריין.

היו"ר יואב קיש:

מיקי, מספיק. דודי, בבקשה.

מיקי רוזנטל (המחנה הציוני):

אני מבקש לדעת, למה בחקירה, דווקא בחקירה כל כך רגישה מסרת דוח היום לכנסת,
למה מופיע היום בעיתונים - לפני שמסרת את הדוח במסגרת הבקשה הזאת להשאיר את
החסינות, שאני כאמור תומך בה - אתם מאשרים את הדליפה הזאת והדלפת חומר
חקירה שזאת עבירה חמורה על החוק.

היו"ר יואב קיש:

תקשיבו, אנחנו מנהלים את הדיון בהתאם ללוחות זמנים.

ענת ברקו (הליכוד):

יואב, אני מבקשת.

היו"ר יואב קיש:

ענת, זה לא יהיה, אין לנו זמן.

יואל חסון (המחנה הציוני):

ענת, אנחנו יודעים מה תגידי.

היו"ר יואב קיש:

ענת, אני מתנצל בפני חברי הכנסת שלא הספיקו לדבר, יהיה מחר כנראה דיון
במליאה, הדיון במליאה, כל חבר כנסת יוכל להירשם ולדבר.

אני רוצה להבהיר לפרוטוקול, שמעו איזה משהו ביני לבין יולי, הייתי פה בדיון
עם יושב ראש הכנסת, חבר הכנסת יולי אדלשטיין הקציב שעה לדיון, אני ביקשתי
שעתיים. היינו בדיון ועל זה היו חילוקי דעות ביני לבין יושב ראש הכנסת יולי
אדלשטיין, כשבסוף החלטנו לעשות דיון של שעה וחצי. ראיתם לצערי את חברת
הכנסת ברקו יוצאת בכעס שלא הספיקה לדבר. אני מצטער בשם החברים אבל היום הוא
יום גם חשוב, עם תקציב, עם שעות ארוכות וזו היתה החלטה שנלקחה.

מירב בן ארי (כולנו):

מחר ההצבעה במליאה?

היו"ר יואב קיש:

מה שיהיה התהליך הוא כזה. יש עכשיו לך, המשנה ליועץ, כחמש דקות להשיב
להתייחסויות. אנחנו נעבור אחרי זה להצבעה על נוהל שאני אקריא. אחרי ההצבעה
הזאת, במידה והיא תתקבל וכפי ששמעתי, יש פה תמימות דעים של הסכמה, תהיה
הצבעה נוספת על בקשת היושב ראש לדיון שאמור להיות בנושא הזה. הסרת החסינות
היא החלטה של המליאה בעקבות ההמלצה של הוועדה הזאת והדיון הוא דיון במליאה
שחייב להתרחש 24 שעות מינימום אחרי ההחלטה והודעה. לכן זה לא יהיה לפני מחר
בארבע. זה סדר הדברים.

אני מבקש מהמשנה ליועץ המשפטי, עורך דין רז ניזרי, חמש דקות לרשותך.

דוד אמסלם (הליכוד):

הוא קרא לי עבריין, אני מבקש שתעשה עם זה סדר.

היו"ר יואב קיש:

בסדר, יש ועדת אתיקה, זה לא תפקידי. יש ועדת אתיקה, תגיש תלונה לוועדת
אתיקה.

דוד אמסלם (הליכוד):

שמעת?

היו"ר יואב קיש:

שמעתי.

מיקי רוזנטל (המחנה הציוני):

מה, אתה לא עבריין?

היו"ר יואב קיש:

מיקי, אני לא רוצה להוציא אתכם. בבקשה. עכשיו העורך דין רז ניזרי מדבר.
בבקשה.

רז ניזרי:

אני אשתדל להשיב לשאלות שנשאלו כאן.

דוד אמסלם (הליכוד):

אתה יושב ראש הוועדה, אתה תגן על חברי הוועדה, או שהתפקיד שלך רק להוציא
אותנו?

היו"ר יואב קיש:

בבקשה.

רז ניזרי:

נשאלתי, חברת הכנסת בן-ארי, מה ייקרה עכשיו?

היו"ר יואב קיש:

מיקי ודודי, אתם רוצים להמשיך בחוץ, תצאו החוצה, תמשיכו בחוץ. מספיק. יש
לנו חמש דקות לשמוע את המשנה ליועץ המשפטי, בבקשה.

רז ניזרי:

נשאלתי, האם אנחנו, האם אחרי שהוועדה תקבל את ההחלטה שלה, מה יהיה מצבו,
הוא יוכל לדבר, יוכל להיפגש וכו'? התשובה שלי היא פשוטה: היום הוא חבר כנסת
ולכן יש לו חסינות. משעה שתקבלו את ההחלטה היום וככל שהמליאה תאשר את זה
מחר, אז דינו בהקשר של החקירה דינו יהיה כדין כל אדם. זה לא אומר בהכרח
שעוצרים אותו כי גם לא כל אדם בהכרח עוצרים. זה לא אומר בהכרח שעכשיו
מונעים ממנו פלוני או אחר. זה אומר שהמשטרה תוכל להתייחס אליו לפי שיקול
דעתה, כמובן בגלל רגישות החקירה זה יהיה תוך תיאום ועדכון ואישור של היועץ
המשפטי לממשלה, פרקליט המדינה ככל הנדרש. אבל הרעיון הוא שהמגבלה שיש לנו
כרגע, שאנחנו לא יכולים להתנהל כרגיל, ואז אם נתנהל כרגיל, נתנהל כרגיל זה
אומר לכל כיוון. אנחנו לא הולכים לערוף ראשים בכיכר העיר בגלל שיש אווירה
כזאת או אחרת מצד אחד. מצד שני, אנחנו גם לא הולכים לעשות שום הנחה כזאת או
אחרת בגלל שהוא חבר כנסת. דינו יהיה כדין כל אדם, כולל החומרה של האירוע
הזה. שוב, אם נחשוב שיש עילת מעצר, אם נחשוב שצריך לנקוט חלופת מעצר כזאת
או אחרת, תרבות כזאת או אחרת, פעולה כזאת או אחרת שהמשטרה עושה בשגרה,
אנחנו מבקשים להסיר את החסינות כדי שנוכל להתייחס ככל אדם. אחרי שנתייחס
ככל אדם המשמעות היא שנישאר זהירים.

אנחנו יודעים שאנחנו נמצאים מצד אחד במצב של חשדות, חזקת חפות עדיין קיימת
מצד אחד. מצד שני, כמו שאמרתי, זו תשתית ראייתית מוצקה ביותר, זה לא מצב
שאנחנו ככה מגששים באפלה. התשתית הראייתית, כפי שהוצגה בפניכם וכפי שפירטתי
וגם הוצגה במכתבו של היועץ, היא מוצקה ביותר ולכן אנחנו חושבים שאנחנו
נמצאים על קרקע מוצקה. אנחנו רוצים לראות בדיוק איזה עבירות, האם וכיצד
איזה עבירות ניתן לייחס לו והמשטרה תוכל להשלים את הדברים האלה, חשדות
נוספים שעלו, רק כאשר המגבלות האלה יוסרו.

היועץ המשפטי לכנסת איל ינון:

אני רק אשלים כי אני נשאל על זה. חבר הכנסת גטאס, גם אחרי ההליך פה וגם אם
זה יאושר במליאת הכנסת, הוא חבר כנסת לכל דבר ועניין. הוא אינו מושעה
מהכנסת. ככל שהוא לא יהיה עצור, הוא יוכל לבוא לכנסת, להשתתף בהצבעות,
להשתתף בדיונים, ומעמדו הוא כשל חבר כנסת.

אייל בן ראובן (המחנה הציוני):

האם ועדת האתיקה - - -

קריאה:

אם הוא - - -

שולי מועלם-רפאלי (הבית היהודי):

האם ועדת האתיקה יכולה להשעות אותו?

היועץ המשפטי לכנסת איל ינון:

אני מסביר: מעמדו - - -

קריאה:

- - - חוק ההדחה התקבל, אז - - -

קריאות:

- - -

אייל בן ראובן (המחנה הציוני):

היועץ המשפטי איל ינון, האם ועדת האתיקה - - -?

היועץ המשפטי לכנסת איל ינון:

אני עונה - - -. מעמדו הוא כשל כל חבר כנסת שנמצא בחקירה. הוא לא חבר הכנסת
היחיד, שכידוע בהיסטוריה של מדינת ישראל, נמצא בחקירה. ברור שאם הוא יהיה
עצור, אז הוא לא יוכל להשתתף בהצבעות.

אייל בן ראובן (המחנה הציוני):

האם ועדת האתיקה יכולה לעשות - - -?

היועץ המשפטי לכנסת איל ינון:

ועדת האתיקה יכולה, אם תוגש קובלנה, לדון ולהחליט לפי הסנקציות שנתונות
לוועדה, אבל כמובן יש לו את כל הזכות להשתתף בדיונים ובהצבעות.

מיקי לוי (יש עתיד):

כולל שכר?

היועץ המשפטי לכנסת איל ינון:

כולל שכר - - -

בצלאל סמוטריץ (הבית היהודי):

היועץ המשפטי איל ינון, אם - - - מה זה אומר להצבעות?

היועץ המשפטי לכנסת איל ינון:

זה אומר שהוא לא יוכל להשתתף בהצבעות.

בצלאל סמוטריץ (הבית היהודי):

מה - - - לדמוקרטיה?

היו"ר יואב קיש:

הוא לא יוכל. בסדר. בואו נטפל בזה אחר כך. אוקיי?

המשנה ליועץ המשפטי לממשלה, רז נזרי, שלוש דקות לסיים את - - -

רז נזרי:

אז כמו שאמרתי, אנחנו לא אומרים כרגע כן ייעצר, לא ייעצר. אנחנו כן אומרים
שדינו יהיה כדין כל אדם, לטוב ולרע, ולא נחמיר חומרת יתר ולא נקל איתו יתר
על המידה, אלא נתייחס כפי שצריך להתייחס לאדם שחשוד בעבירות חמורות, בלי
מגבלות שמוטלות כרגע בגלל היותו חבר כנסת. וזה כמובן גם עונה לשאלת ה-due
process ששאלת, חברת הכנסת איילת נחמיאס ורבין.

נשאלתי לגבי השאלה האם אנחנו יודעים על פגישות, כאלה ואחרות, שהוא קיים
לאחר מכן עם חברי כנסת אחרי הביקור בכלא, לאור טענתו גם שהוא טען שהוא לא
ידע מה יש בתוך המעטפות. האם בעקבות זה אפשר להעמיד לדין או לא. שוב אני
אומר, רבותיי חברי הכנסת: אפשר לקיים פה כרגע קורס במשפט פלילי. אני מציע
שלא נתמקד בהקשר הזה. מסגרת הדיון היא אחרת. אני כן אומר שאנחנו נתנו דעתנו
בכל השאלות האלה, כולל חבר הכנסת אברהם נגוסה, לשאלה של היכולת לעצור אותו
לאור סעיף 3. סעיף 3 מדבר על תפיסה בשעת מעשה במעשה שיש איתו פשע, כשיש
שימוש בכוח או בגידה וכיוצא בזה.

אברהם נגוסה (הליכוד):

- - -

רז נזרי:

אנחנו נתנו דעתנו – אני אומר לכם, חברים. ואני מרגיש בסיטואציה קצת מורכבת,
שאני נמצא פה בפניכם ואני אומר לכם, חברי הכנסת, כמה שאנחנו רואים חשיבות
בחסינות חברי הכנסת.

בצלאל סמוטריץ (הבית היהודי):

פעלתם מצוין, המשנה ליועץ המשפטי לממשלה, רז נזרי.

שולי מועלם-רפאלי (הבית היהודי):

אתם עשיתם את הדבר הנכון.

רז נזרי:

אני מרגיש שאני צריך להסביר מדוע זה.

אנחנו נתנו דעתנו לחסינות חבר הכנסת. לא רצינו שהיד תהיה קלה על ההדק – לא
בהקשר של מעצר בטרם עת, מצד אחד; לא בהקשר של האזנת סתר בטרם עת, מצד אחד;
אבל מצד שני, ועל זה באמת התבססה החלטת היועץ המשפטי לממשלה – לא רצינו
שיתאפשר מצב שבגלל היותו חבר כנסת, היכולת שלנו, בסופו של יום, להביא ראיות
בהקשר הזה תיפגע. ולכן תיעוד לאירוע הזה יש. תיעוד וידאו, שגם זה דבר לא
פשוט. לכן באותו לילה קיימנו ישיבה בשעה מאוד-מאוד-מאוד מאוחרת בלילה, עם
היועץ המשפטי, עם פרקליט המדינה וביחד עם המשטרה, בטלפון, בהקשר הזה,
והוחלט ללכת למהלך לא פשוט של הוצאת צו עיכוב יציאה מן הארץ, כדי שלא
ייווצר - -

קריאה:

- - -

רז נזרי:

- - נכון, התייעצנו, התייעצנו. לאורך כל הדרך התייעצנו עם היועץ המשפטי
לכנסת, מתוך הבנה וחשיבות שאנחנו כממשלה מצד אחד ערים לחסינות של חברי
הכנסת; מצד שני, היועץ המשפטי לכנסת והכנסת – זה בעצם חסינות שלהם, ולכן
רצינו לראות גם מה דעתם. גם בהקשר הזה, גם במהלכי חקירה נוספים שנעשו תוך
כדי החקירה - - -

היו"ר יואב קיש:

המשנה ליועץ המשפטי לממשלה, רז נזרי, אני מבקש לא להתייחס לחקירה. אתה צריך
לסיים. יש לך דקה. מילות סיכום.

קריאה:

רגע, הבהרה.

היו"ר יואב קיש:

לא, לא הבהרות. הוא יסיים.

מיקי לוי (יש עתיד):

הוא לא התייחס לעיכוב - - -. לא למעצר – עיכוב.

קריאה:

- - -

היו"ר יואב קיש:

חברים, אני מוכן לעשות דיון מחר של ועדת הכנסת לפני המליאה. מי שרוצה לדבר
על התהליכים והכול, דברים – נעשה את זה. זה לא הזמן.

בבקשה, דקה לסיים.

רז נזרי:

עיכוב הוא נגזרת של מעצר. כלומר, אם הוא היה מסרב לעיכוב, היינו צריכים
לעצור אותו. לכן ביקשנו ממנו להיחקר. וזו בעצם המשמעות של עיכוב. לבקש:
בוא, תסור איתנו. זו המשמעות של עיכוב. אבל משעה שהוא מסרב לכך – אתה יכול
רק לעצור אותו אם הוא מסרב למעצר. ומשעה שאי אפשר לעצור כל עוד אין חסינות
– זאת התשובה לשאלתך, חבר הכנסת מיקי לוי.

ובמשפט מסכם: אנחנו, כמו שאמרתי בהתחלה, מודעים לחלוטין לחריגות ולדרמטיות
של ההחלטה הזאת. אנחנו לחלוטין לא מקלים ראש. בעינינו זה יום עצוב. כאשר
היועץ המשפטי לממשלה מגיע לכנסת, מבקש, כמו שאמרתי לראשונה, מזה לא יודע
כמה שנים – לא מכיר בקשה כזאת, כמו שאמרתי בתולדות המדינה – כשהיועץ המשפטי
מגיע לכנסת ומבקש ליטול חסינות של חבר כנסת לפני מעצר, לפני חיפוש, זה יום
עצוב בעיננו. אנחנו עצובים שהגענו לדבר הזה. הסיטואציה היא חריגה, אבל
הנסיבות הן חריגות. הנסיבות הן חריגות ומוצדקות בעיננו. ועדיין אני אומר:
גם אחרי שאתם תקבלו את ההחלטה שלכם, כמו שאני מקווה שתקבלו, אנחנו עדיין
ניתן את דעתנו בהקשר הזה. נהיה ערים לכך שמדובר בחבר כנסת, אבל המגבלות שיש
יהיו ככל אדם ונוכל לנקוט בכל הדברים כדי למצות את החקירה הזאת כמו שצריך.

היו"ר יואב קיש:

תודה.

חברים, אני אקריא את החלטת הוועדה, שעליה אנחנו נצביע. אני רוצה להגיד
שנאמרו פה דברים מאוד חשובים. אני מאוד מתחבר לנושא שזו לא האשמה של ציבור
שלם, ואנחנו עוסקים פה במקרה פרטי של אדם שלקח זכות דמוקרטית בסיסית ופגע
בנו, קודם כל, ובמגזר ששלח אותו, וניצל לרעה כלי דמוקרטי שהביא לפגיעה
בביטחון ישראל. זה מה שהיה פה. אני שמח שחברי הוועדה הראו פה, כולם, אחדות
דעים בעניין הזה. ובעניין הזה אני גם אומר: אנחנו בכנסת, תפקידנו להמשיך
ולוודא שהוא לא ישב פה, ויהיה במקום שראוי לו.

אני מקריא את החלטת הוועדה.

"הנדון: החלטת ועדת הכנסת בדבר נטילת חסינות מחבר הכנסת באסל גאטס.

בתוקף סמכותה לפי סעיף 13 לחוק חסינות חברי הכנסת, זכויותיהם וחובותיהם,
החליטה ועדת הכנסת בישיבתה היום לקבל את בקשתו של היועץ המשפטי לממשלה
ולהציע לכנסת ליטול מחבר הכנסת באסל גטאס את חסינותו בפני חיפוש לפי סעיף 2
לחוק, ואת חסינותו בפני מעצר לפי סעיף 3 לחוק. הכול בקשר לחקירה שנפתחה
נגדו ביום ה-18 לדצמבר 2016, בחשד כי העביר טלפונים, ציוד נלווה ומסמכים
לאסירים ביטחוניים בכלא קציעות.

החלטת הוועדה נועדה לאפשר למערכת אכיפת החוק לנקוט בפעולות שיאפשר להמשיך
ולברר את החשדות העומדים נגד חבר הכנסת באסל גטאס בפרשה האמורה. אודה לך אם
תביא הצעה זו לאישור הכנסת."

אנחנו נצביע על זה.

היועץ המשפטי לכנסת איל ינון:

רק הבהרה, שיהיה ברור. זה גם עולה מזה, אבל בגלל שאלות שנשאלו: הסרת
החסינות מפני חיפוש זה רק בקשר של החקירה, ולא בקשר לכניסתו לכנסת או
למקומות נוספים שבהם הוא - - -

היו"ר יואב קיש:

תודה.

אנחנו ביום עצוב, אבל מצד שני גם ביום מאוד חשוב.

אני קורא להצבעה. אני מבקש רק מחברי הוועדה להצביע או ממי שיודע שהוא מחליף
חבר ועדה.

יואל חסון (המחנה הציוני):

אולי שמית?

היו"ר יואב קיש:

לא. אני רוצה לראות את הידיים.

מי בעד, שירים את ידו. 15 בעד. מי נגד? אין. מי נמנע? אין.

הצבעה

בעד ההצעה – 15

נגד – אין

נמנעים – אין

ההצעה לאשר את בקשת היועץ המשפטי לממשלה להציע לכנסת ליטול מחבר הכנסת באסל
גטאס את חסינותו בפני חיפוש לפי סעיף 2 לחוק חסינות חברי הכנסת, זכויותיהם
וחובותיהם, ואת חסינותו בפני מעצר לפי סעיף 3 לחוק חסינות חברי הכנסת,
זכויותיהם וחובותיהם, נתקבלה.

היו"ר יואב קיש:

ההצעה התקבלה פה אחד.

אמיר אוחנה (הליכוד):

רביזיה.

היו"ר יואב קיש:

רביזיה תהיה עוד חצי שעה. בסדר.

אנחנו עוברים לבקשתו - - -

קריאה:

למה הוא רוצה רביזיה?

קריאה:

למה?

היו"ר יואב קיש:

זה כדי שלא יעשו לנו תרגילים. זה מסודר.

קריאה:

- - -

אמיר אוחנה (הליכוד):

כדי שלא - - -

היו"ר יואב קיש:

חברים תהיה עוד חצי שעה רביזיה, כדי שלא מישהו מחר יעשה וכל הדיון ייתקע.
זה בסדר.

2. בקשת יו"ר הכנסת לכינוס מליאת הכנסת מחר באותו הנושא

היו"ר יואב קיש:

אנחנו עוברים להצבעה. בבקשה, מזכירת הכנסת, ירדנה מלר-הורוביץ, תקריאי את
בקשת יושב ראש הכנסת.

מזכירת הכנסת ירדנה מלר-הורוביץ:

התבקשתי על ידי יושב ראש הכנסת, בקשה לכינוס ישיבת כנסת מחר, לאור ישיבת
ועדת הכנסת שעכשיו התקיימה בנושא נטילת חסינות מחבר הכנסת באסל גטאס ולאחר
שהוועדה החליטה לקבל את החלטת הייעוץ המשפטי לממשלה, יש צורך לכנס את מליאת
הכנסת לדיון בהצעת הוועדה.

לאור העובדה שחוק חסינות חברי הכנסת, זכויותיהם וחובותיהם, התשי"א-1951,
מחייב מסירת הודעה על הדיון במליאה 24 שעות מראש, מבקש יושב ראש הכנסת לאשר
כי המליאה תתכנס מחר, יום חמישי, כ"ב בכסלו התשע"ז, 22 בדצמבר 2016 – אם
הרביזיה תהיה בעוד חצי שעה, אז אפשר ב-16:00 – בשעה 16:00.

היו"ר יואב קיש:

מחר ב-16:00.

אלעזר שטרן (יש עתיד):

צריך מינימום חברי כנסת גם בתוך הדיון הזה?

קריאה:

לא.

היו"ר יואב קיש:

לא.

יואל חסון (המחנה הציוני):

יש לי שאלה ליועץ המשפטי: האם יש לנו בוועדה שיקול דעת ויכולת, לדוגמה,
לקצר את ה-24 שעות - - -?

היו"ר יואב קיש:

לא.

מזכירת הכנסת ירדנה מלר-הורוביץ:

לא.

קריאה:

לא.

מזכירת הכנסת ירדנה מלר-הורוביץ:

החוק - - -. החוק.

היו"ר יואב קיש:

זה בחוק. בחוק.

יואל חסון (המחנה הציוני):

- - -

מזכירת הכנסת ירדנה מלר-הורוביץ:

על פי החוק.

דוד אמסלם (הליכוד):

עכשיו אתם יותר צדיקים מהאפיפיור, הא?

דוד ביטן (הליכוד):

מה קרה, חבר הכנסת אלעזר שטרן? מה? מה אתה מצביע בעד?

אלעזר שטרן (יש עתיד):

- - -

היו"ר יואב קיש:

מי בעד, שירים את ידו. מי נגד? מי נמנע?

הצבעה

בעד הבקשה – 15

נגד – אין

נמנעים – אין

בקשת יושב-ראש הכנסת בדבר כינוס מליאת הכנסת ביום חמישי, כ"ב בכסלו התשע"ז,
22 בדצמבר 2016, בשעה 16:00, בנושא נטילת חסינות מחבר הכנסת באסל גטאס,
נתקבלה.

היו"ר יואב קיש:

פה אחד. תודה. אני נועל את הישיבה. רביזיה ב-16:00.

הישיבה ננעלה בשעה 15:28.
