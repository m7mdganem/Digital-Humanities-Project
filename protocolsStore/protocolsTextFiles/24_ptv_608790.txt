הכנסת העשרים-וארבע

מושב ראשון

פרוטוקול מס' 9

מישיבת ועדת הכנסת

יום שלישי, י"ח באב התשפ"א (27 ביולי 2021), שעה 13:00

סדר היום:

<< נושא >> א. ערעורים על החלטת נשיאות הכנסת שלא לאשר דחיפות הצעות לסדר
היום בנושא:

1.  "עצירת פינוי תושבות ותושבי גבעת עמל", ערעורם של חברי הכנסת נעמה
    לזימי, עופר כסיף וגבי לסקי. << נושא >>

2.  "הסדרת ההתיישבות הצעירה ביו"ש", ערעורם של חברי הכנסת יואב קיש ואורית
    מלכה סטרוק. << נושא >>

3.  "נוהל מפלה בבקשה לשינוי מעמד מתייר לעולה לזכאי חוק השבות", ערעורה של
    חברת הכנסת מיכל וולדיגר << נושא >>

4.  "מאבק הנכים ומחאתם על כוונת האוצר לגרוע כ 600 מלש"ח מהסכום המיועד
    להעלאת קצבאות הנכים", ערעורו של חבר הכנסת אוסמה סעדי << נושא >>

<< נושא >> ב. המלצה למינוי יושב ראש לוועדה לקידום מעמד האישה ולשוויון
מגדרי. << נושא >>

ג. ג. << הצח >> בקשת הממשלה להקדמת הדיון בהצעת חוק לקידום הבנייה במתחמים
מועדפים לדיור (הוראת שעה) (תיקון מס' 7), התשפ"א-2021 (מ/1438), בכל
הקריאות. << הצח >>

ד. ד. << הצח >>בקשת יושב ראש ועדת החוקה, חוק ומשפט להקדמת הדיון בהצעת
חוק שמירת הניקיון (הוראת שעה) (תיקון מס' 2), התשפ"א-2021 (מ/1413), לפני
הקריאה השנייה והשלישית. << הצח >>

ה. קביעת סדרי דיון מיוחדים לפי סעיף 98 לתקנון הכנסת, לרבות פטור מחובת
הנחה לפני הקריאה השנייה והשלישית בהצעת חוק הדיינים (תיקון מס' 30),
התשפ"א-2021 (מ/1436).

נכחו:

חברי הוועדה:

ניר אורבך – היו"ר

בועז טופורובסקי – מ"מ היו"ר

מירב בן ארי – מ"מ היו"ר

איתן גינזבורג

שרן מרים השכל

ווליד טאהא

יבגני סובה

רם שפע

חברי הכנסת:

אמיר אוחנה

משה ארבל

דוד ביטן

מיכל וולדיגר

רות וסרמן לנדה

עופר כסיף

אופיר כץ

אורלי לוי אבקסיס

נעמה לזימי

גבי לסקי

טטיאנה מזרסקי

מיכאל מלכיאלי

אורי מקלב

אורית סטרוק

עידית סילמן

אוסאמה סעדי

יצחק פינדרוס

יואב קיש

גלעד קריב

מיכל שיר

עאידה תומא סלימאן

מוזמנים:

  ------------------------------------------------------------------------
  סיגל בארי         –     מתכננת הוותמ"ל, מינהל התכנון
  ----------------- ----- ------------------------------------------------

  ------------------------------------------------------------------------

ייעוץ משפטי:

ארבל אסטרחן

גור בליי – יועמ"ש ועדת חוקה, חוק ומשפט

מנהלת הוועדה:

נועה בירן-דדון

רישום פרלמנטרי:

ס.ל., חבר תרגומים

ג. << הצח >> ג. בקשת הממשלה להקדמת הדיון בהצעת חוק לקידום הבנייה במתחמים
מועדפים לדיור (הוראת שעה) (תיקון מס' 7), התשפ"א-2021 (מ/1438), בכל
הקריאות.

<< הצח >>

<< נושא >> א. ערעור על החלטת נשיאות הכנסת שלא לאשר דחיפות הצעות לסדר
היום בנושא:

1.  "עצירת פינוי תושבות ותושבי גבעת עמל", ערעורם של חברי הכנסת נעמה
    לזימי, עופר כסיף וגבי לסקי. << נושא >>

<< דובר >> היו"ר בועז טופורובסקי: << דובר >>

שלום לכולם. אני פותח את ישיבת ועדת הכנסת, י"ח באב תשפ"א, 27 ביולי 2021.
אני מתחיל בסעיף ג' שעל סדר היום וזה בקשת הממשלה להקדמת דיון בהצעת חוק
לקידום הבנייה במתחמים מועדפים לדיור (הוראת שעה) (תיקון מספר 7),
התשפ"א-2021 (מ/1438), בכל הקריאות. יש מישהו שרוצה להגיד על זה משהו?

<< דובר >> נועה בירן - דדון: << דובר >>

צריך להסביר את זה.

<< דובר >> רם שפע (העבודה): << דובר >>

למה התחלת בזה?

<< דובר >> היו"ר בועז טופורובסקי: << דובר >>

בבקשה, שם ותפקיד.

<< אורח >> סיגל בארי: << אורח >>

שמי סיגי בארי ואני מתכננת הוותמ"ל. אני רוצה לומר שהוותמ"ל פועלת מתוקף
החוק לקידום הבנייה במתחמים מועדפים לדיור. עד היום הוותמ"ל אישרה 260,000
יחידות דיור סך הכול, כל שנה אנחנו מהווים 35% מסך יחידות הדיור שמינהל
הדיור מאשר, אנחנו גורם מרכזי בהגשמת היעדים הלאומיים להגדלת היצע יחידות
הדיור ולכן יש דחיפות לקדם את החוק.

<< דובר >> היו"ר בועז טופורובסקי: << דובר >>

אוקיי. מישהו רוצה להתייחס?

<< דובר >> רם שפע (העבודה): << דובר >>

כן, אני רוצה להתייחס. אתמול התקיימה פגישה די מקיפה, גם עם שרת הפנים וגם
עם שר הבינוי והשיכון ועם הצוותים שלהם, עם נציגי מינהל התכנון, אבל גם עם
נציגי המרחב הכפרי, גם בהיבטים של סביבה וגם בהיבטים של חקלאות ויש לנו לא
מעט הסתייגויות מהאופן שבו הוותמ"ל מנוסח כרגע. אני אגיד מעבר לזה, גם
אמרנו בצורה ברורה, גם מעל גלי האתר, שבאופן שבו זה מנוסח כרגע לא תהיה לזה
תמיכה בוועדת הפנים. אני אמרתי את זה אתמול, אני אומר את זה גם יום, ולכן
אתם צריכים לקחת בחשבון שבשביל להביא את זה אחרי קריאה ראשונה תצטרכו לקבל
חלק משמעותי מההסתייגויות של אותם אנשים שמסתכלים גם על הבנייה, כמובן, זה
חשוב לנו, כמו לכם, אבל גם על עוד אלמנטים שחשובים פה במרחב הישראלי.

<< דובר >> אורית מלכה סטרוק (הציונות הדתית): << דובר >>

אתה יכול, בבקשה, לפרט? זה מאוד מעניין.

<< דובר >> רם שפע (העבודה): << דובר >>

אני יכול לפרט, את מוזמנת לוועדת הפנים לדון בזה, זה לא המקום, אנחנו רק פה
במתן פטור, אבל זה משהו שאנחנו מדברים עליו בחוץ מאוד ברור ופתוח, אז אם את
מחפשת משהו סוּפר מעניין פוליטית לא תמצאי פה.

<< דובר >> אורית מלכה סטרוק (הציונות הדתית): << דובר >>

חשבתי שכדאי להכניס את זה ל - - -

<< דובר >> רם שפע (העבודה): << דובר >>

לא, ועדת הכנסת זה לא המקום להרחיב על הנושאים הענייניים העקרוניים, אבל
תבואי, יהיה כיף.

<< דובר >> איתן גינזבורג (כחול לבן): << דובר >>

זה היה קשור להקדמת הדיון.

<< דובר >> רם שפע (העבודה): << דובר >>

ברור, ברור, זה קשור להקדמת הדיון ולכן אני רק מבהיר פה את מה שאמרנו גם
אתמול.

<< דובר >> היו"ר בועז טופורובסקי: << דובר >>

גם אנחנו אמרנו חד משמעית שכל עוד אין הסכמה - - -

<< דובר >> רם שפע (העבודה): << דובר >>

כן, אני מדבר בשם די הרבה גורמים בקואליציה.

<< דובר >> היו"ר בועז טופורובסקי: << דובר >>

לא מקדמים את החוק כל עוד אין הסכמה.

<< דובר >> אורית מלכה סטרוק (הציונות הדתית): << דובר >>

אז אתה נגד לקדם ואתה מעלה את זה לדיון?

<< דובר >> היו"ר בועז טופורובסקי: << דובר >>

לא אמרתי שאני נגד, אני בעד, אבל אני רוצה שאנחנו נעשה את זה בהסכמה
בקואליציה.

<< דובר >> רם שפע (העבודה): << דובר >>

בדיוק.

<< דובר >> איתן גינזבורג (כחול לבן): << דובר >>

אנחנו בעד הקדמת הדיון והקדמת הדיון היא רק ב-24 שעות, לא הקדמת דיון
משמעותית, אבל אנחנו אומרים לממשלה שככל שהם ירצו להביא את זה למליאה
ההתניה תהיה בהסדרים בתוך חקיקה.

<< דובר >> רם שפע (העבודה): << דובר >>

בין הקריאות.

<< אורח >> סיגל בארי: << אורח >>

אני רק אחדד את מה שאתה אומר, באמת הנושא הוא עניין של איזונים ואנחנו
אמרנו שבמהלך ועדת הפנים אנחנו נברר את המחלוקות.

<< דובר >> רם שפע (העבודה): << דובר >>

איזונים משמעותיים.

<< אורח >> סיגל בארי: << אורח >>

אנחנו מבינים, יש עניין של איזונים, אנחנו מודעים לזה לחלוטין.

<< דובר >> היו"ר בועז טופורובסקי: << דובר >>

אוקיי. יש עוד מישהו שרוצה להתייחס? אני צריך את מירב.

<< דובר >> קריאה: << דובר >>

אפשר לצאת להתייעצות סיעתית לפני זה.

<< דובר >> היו"ר בועז טופורובסקי: << דובר >>

לא, אנחנו נמשיך בינתיים עד שתגיע מירב לסעיף א' בסדר היום. אנחנו מדברים
על ערעורים על החלטות נשיאות הכנסת שלא לאשר דחיפות להצעות לסדר היום,
אנחנו כבר נאפשר למערערים לדבר, אבל אתה אולי רוצה להתייחס? הבנתי שאתה
ממהר.

<< דובר >> איתן גינזבורג (כחול לבן): << דובר >>

לא.

<< דובר >> היו"ר בועז טופורובסקי: << דובר >>

אתה לא ממהר?

<< דובר >> איתן גינזבורג (כחול לבן): << דובר >>

אני ממהר, אבל אני חייב להשיב לערעורים.

<< דובר >> היו"ר בועז טופורובסקי: << דובר >>

אוקיי, אז בואו נתחיל עם סעיף עצירת פינוי תושבות ותושבי גבעת עמל, ערעורם
של חברי הכנסת נעמה לזימי, עופר כסיף וגבי לסקי. מישהו רוצה להתייחס?

<< דובר >> נעמה לזימי (העבודה): << דובר >>

אני בטוחה שכולם רוצים, אני רק אתחיל. קודם כל אני אגיד שמדובר פה בהצעה
לסדר שהיא דחופה עבורנו בגלל שהפינויים מתחילים מה-10 באוגוסט הקרוב, מה
שאומר שלא סתם הגשנו את זה באיזה שהיא דחיפות, יש פה משפחות שהולכות להיות
מפונות בחודשיים וחצי הקרובים, מה-10 באוגוסט 15 משפחות ראשונות ולאחר מכן,
בחגים שלנו, להיות מפונים ללא כל, עם הרכוש זרוק ברחוב. זו סיטואציה מאוד
בעייתית.

אנחנו שלושתנו כאן הלכנו וביקרנו בגבעת עמל, ראינו את המצב. אני חושבת
שכששתי חברות קואליציה, גבי ואני, גם מגישות הצעה לסדר, המינימום זה גם
להרים אלינו טלפון לדבר איתנו למה הגשנו, מה העניין. אנחנו הגשנו את הבקשה
לא סתם, היינו שם השבוע, אנשים קשישים, מבוגרים, חולים, משפחות. זה באמת
בהול ודחוף, הפינויים הם בין ה-10 ל-17 באוגוסט, פינויים ראשונים, ואז
יגישו צווי פינוי ראשונים.

אני רוצה להגיד משהו נוסף, אנחנו, מפלגת העבודה, מגישים בחוק ההסדרים בקשה
לפיצוי, הסיפור הוא כן סיפור גם של המדינה בגלל שהמדינה יישבה את התושבים
האלה על הקרקע, בן גוריון קרא להם חלוצים מעל בימת הכנסת לכן יש כאן אחריות
גם של המדינה בסיפור הזה ואנחנו נכניס סעיף פיצוי נוסף מטעם המדינה בחוק
ההסדרים. אני קוראת לכל שאר הסיעות והמפלגות להכניס את הסעיף הזה גם כן כדי
לוודא שאכן ייעשה איזה שהוא תיקון בנושא הזה. אני אתן לחברתי גבי להמשיך.

<< דובר >> אורית מלכה סטרוק (הציונות הדתית): << דובר >>

אני ארצה להתייחס, רק תחליט אם זה לפני או אחרי ש - - -

<< דובר >> היו"ר בועז טופורובסקי: << דובר >>

להתייחס לערעור הזה?

<< דובר >> איתן גינזבורג (כחול לבן): << דובר >>

כולם צריכים לערער או שאחד מערער?

<< דובר >> אורית מלכה סטרוק (הציונות הדתית): << דובר >>

אני ארצה להתייחס למה שאמרה נעמה.

<< דובר >> היו"ר בועז טופורובסקי: << דובר >>

כן, גבי. בבקשה. אני מאפשר להם. גבי, רק בקצרה בבקשה.

<< דובר >> גבי לסקי (מרצ): << דובר >>

כן, ממש בקצרה. אני מלווה את שכונת גבעת עמל כבר בהיותי חברת מועצת העיר תל
אביב, זה לא דבר מאתמול, ואחד הדברים המרכזיים זה שאנחנו נמצאים בדחיפות,
ההצעה לסדר זה כדי לדון בנושא דחוף. יש פינוי שממש אמור לצאת לפועל בימים
הקרובים כאשר, לצערנו, אישה גוססת על מיטת חולייה הייתה אמורה להיות מפונה
ללא הסדר כאשר עדיין אין הסכמה לאן היא הייתה צריכה לצאת. בני 80 ומעלה,
שהמדינה העבירה אותם לשם, זה דברים דחופים. אני חושבת שזה מכבד את הכנסת
לדון בנושא הדחוף הזה דווקא בתקופה הזאת לפני הפינויים, כי לאחר מכן זה כבר
יהיה דיון תיאורטי.

<< דובר >> היו"ר בועז טופורובסקי: << דובר >>

תודה רבה. חבר הכנסת כסיף, בקצרה, אני לא אמור לאפשר לכל אחד מהמערערים.

<< דובר >> עופר כסיף (הרשימה המשותפת): << דובר >>

משפט אחד. לצערי הרב אותה אישה גוססת נפטרה אתמול.

<< דובר >> היו"ר בועז טופורובסקי: << דובר >>

איום ונורא.

<< דובר >> עופר כסיף (הרשימה המשותפת): << דובר >>

אי אפשר לנתק את הסבל שהיא עברה מהסבל שעוברת כל השכונה בגלל רדיפת בצע של
כרישי נדל"ן ושיתוף הפעולה מצד עיריית תל אביב וגורמים אחרים. לכן הדיון
הזה הוא דחוף, הוא חשוב ואני גם כן מצטרף לבקשה של חברתי חברת הכנסת לזימי
בבקשה להכניס גם לחוק ההסדרים, גם אולי - - -

<< דובר >> היו"ר בועז טופורובסקי: << דובר >>

תודה, חבר הכנסת כסיף. חבר הכנסת גינזבורג, תתייחס לזה, בבקשה.

<< דובר >> איתן גינזבורג (כחול לבן): << דובר >>

כן. הנשיאות דנה בכל ההצעות הדחופות לסדר היום שעלו, ועלו הרבה מאוד הצעות
דחופות לסדר היום. כידוע לכם, אנחנו נמצאים שבוע וחצי לפני פגרה עם סדר יום
עמוס מאוד במליאה לרבות רצף של חקיקה פרטית שתעלה מחר לסדר היום וחקיקה
ממשלתית ועל כן החליטה הנשיאות לקבל הצעות דחופות לסדר שהיו להן מספר רב של
מציעים וגם נושאים שהיו נראים הכי דחופים מכל הנושאים. זה לא אומר ששאר
הנושאים לא דחופים, אבל באיזונים שבין הדחיפות של הנושאים לבין עומס המליאה
ההחלטה של הנשיאות זו ההחלטה ואני מבקש מוועדת הכנסת לכבד את החלטת הנשיאות
ולהותיר את הנושאים שנקבעו בה, והיו שם נציגים גם מהאופוזיציה וגם
מהקואליציה, על סדר היום כפי שנקבע ולא להוסיף עוד נושאים שיכבידו על
המליאה ויכולים גם למצוא ביטוי בדרכים אחרות.

<< דובר >> גבי לסקי (מרצ): << דובר >>

אני חושבת שבגלל העומס הרב ולא בגלל שהנושא לא חשוב - - -

<< דובר >> איתן גינזבורג (כחול לבן): << דובר >>

הכול חשוב.

<< דובר >> גבי לסקי (מרצ): << דובר >>

אז אני הייתי מבקשת כן שאנחנו נסכים שנעביר את זה לדיון בוועדת כספים.

<< דובר >> איתן גינזבורג (כחול לבן): << דובר >>

אי אפשר, אין דבר כזה.

<< דובר >> ארבל אסטרחן: << דובר >>

זה לא כלי קיים. הבקשה היא לכלול בסדר היום של המליאה, אין סמכות לוועדת
ה - - -

<< דובר >> נעמה לזימי (העבודה): << דובר >>

גבי, אנחנו נגיש בקשה כחברי הוועדה.

<< דובר >> ארבל אסטרחן: << דובר >>

אפשר לכלול בסדר היום של המליאה ולהעביר אותו לוועדה.

<< דובר >> מיכאל מלכיאלי (ש"ס): << דובר >>

אפשר לשנות את התקנון.

<< דובר >> ארבל אסטרחן: << דובר >>

אפשר.

<< דובר >> נעמה לזימי (העבודה): << דובר >>

אנחנו נעשה משהו אחר, שנינו חברי ועדת הכספים, עופר ואני, אנחנו נגיש בקשה,
כמובן שגבי יחד איתנו, לדיון בכספים.

<< דובר >> אורית מלכה סטרוק (הציונות הדתית): << דובר >>

אין את זה, נגמר.

<< דובר >> היו"ר בועז טופורובסקי: << דובר >>

וגם בזכות זה שאתן עושות את זה, א', זה גם מאוד חשוב לדעתי, אני רוצה
להצטרף אליכן להחלטה. תודה שאתם מסירים את ההחלטה.

לפני שאני עובר לסעיף השני אני חוזר לסעיף ג' שאיתו התחלנו, אני מעלה
להצבעה. אני מדבר על בקשת הממשלה להקדמת הדיון בהצעת חוק לקידום הבנייה
במתחמים מועדפים לדיור (הוראת שעה) (תיקון מס' 7), התשפ"א-2021 (מ/1438),
בכל הקריאות. מי בעד? קואליציה בעד. חמישה בעד. מי נגד? מי נמנע? תודה רבה,
סעיף ג' עבר.

הצבעה

אושר.

<< נושא >> א. ערעור על החלטת נשיאות הכנסת שלא לאשר דחיפות הצעות לסדר
היום בנושא:

2.  "נוהל מפלה בבקשה לשינוי מעמד מתייר לעולה לזכאי חוק השבות", ערעורה של
    חברת הכנסת מיכל וולדיגר << נושא >>

<< דובר >> היו"ר בועז טופורובסקי: << דובר >>

אני חוזר לסעיף א' חלק 2, אנחנו מדברים על ערעור על החלטת נשיאות הכנסת שלא
לאשר דחיפות הצעות לסדר היום, נוהל מפלה בבקשה לשינוי מעמד מתייר לעולה
לזכאי חוק השבות, ערעורה של חברת הכנסת מיכל וולדיגר. בבקשה, מיכל.

<< דובר >> מיכל וולדיגר (הציונות הדתית): << דובר >>

תודה. אז הצטרפו אליי גם יום טוב כלפון ואמילי מועטי, אבל הם נמצאים בוועדת
חינוך ולכן לא יכלו להגיע, אני מקווה שהם יגיעו תוך כדי.

<< דובר >> היו"ר בועז טופורובסקי: << דובר >>

מאה אחוז.

<< דובר >> מיכל וולדיגר (הציונות הדתית): << דובר >>

מדובר בנושא מאוד חשוב ובוער, שזו כבר פעם שלישית שאנחנו מעלים אותו. על פי
חוק השבות כל יהודי זכאי לעלות למדינת ישראל, סעיף 1 לחוק השבות, ואז בעצם
מה שקורה זה שיש כאן סעיף מפלה ביותר, מפלה ברמות שאי אפשר לתאר אותן, אם
תסתכלו על הטופס, אני צירפתי למי שראה את הטופס, שבעצם אומר שכל מי שנכנס
לישראל וזכאי לעלות לפי חוק השבות לישראל ובעצם רוצה להיחשב כעולה מה
ששואלים אותו זה האם יש לו מחלת נפש.

אני מפנה אתכם לטופס. השאלה הזאת כנראה נשאלת, כנראה, אני יכולה להבין מתוך
סעיף 1 בחוק השבות שמדבר על כך ששר הפנים רשאי לשלול את הבקשה לעלייה בין
היתר אם האדם הזה עלול להוות סכנה לבריאות הציבור, כנראה מתוך כך בשנות
ה-50 או ה-60 אפילו בנו את הטופס הזה וכתבו שכל בן אדם שנכנס לישראל ומבקש
מ-א'5 לקבל את תעודת העולה שלו הוא צריך ל - - -

<< דובר >> היו"ר בועז טופורובסקי: << דובר >>

חברת הכנסת וולדיגר, זה נשמע איום ונורא, אבל למה זה צריך להיות דיון
בכנסת, במליאה?

<< דובר >> יבגני סובה (ישראל ביתנו): << דובר >>

איך קשור א'5 לתעודת עולה?

<< דובר >> יצחק פינדרוס (יהדות התורה): << דובר >>

אם הוא רוצה לעבור מ-א'5 לעולה.

<< דובר >> מיכל וולדיגר (הציונות הדתית): << דובר >>

לא, אני רוצה להסביר למה זה דחוף ולמה אני ביקשתי למחוק את הדבר הזה מהטופס
ולא קיבלתי תשובה, אני רוצה להעלות את זה לדיון בפני שרת הפנים, שזה
באחריות שלה, שהיא צריכה לטפל בזה. לא יעלה על הדעת שבן אדם שחולה, נניח
שהוא חולה במחלת נפש, לא יוכל לקבל תעודת עולה בגלל הדבר הזה. מה שמשרד
הפנים עושה ומה שעושה ועדת הקליטה, הם גורמים לו לסחבת ואומרים לו לחכות
עוד: לך תביא את הטופס הזה, לך תביא לי טופס אחר, ובסופו של דבר אפילו
מחייבים חלק גדול מהם, ואני מדברת איתך לא על בן אדם אחד, אני מדברת איתך
על בסביבות 100 - - -

<< דובר >> היו"ר בועז טופורובסקי: << דובר >>

אם זה נכון אין ספק שזה - - -

<< דובר >> מיכל וולדיגר (הציונות הדתית): << דובר >>

מה זה אם זה נכון?

<< דובר >> היו"ר בועז טופורובסקי: << דובר >>

אבל, שנייה, חבר הכנסת גינזבורג - - -

<< דובר >> מיכל וולדיגר (הציונות הדתית): << דובר >>

רגע, עוד משפט אחד. אני הגשתי את זה כהצעה לסדר יום, זה לא התקבל, הגשתי על
זה ערעור. בגלל חג הקורבן אמרו לי למשוך את זה והבטיחו לי: תעלי את זה עוד
פעם שבוע אחרי זה, אנחנו נעלה את זה לדיון. העלינו את זה לדיון, אמרו לי:
חכי, תצרפי שניים מהקואליציה. צירפתי שניים מהקואליציה ואמרו לי שיעלו את
זה לדיון.

<< דובר >> היו"ר בועז טופורובסקי: << דובר >>

מי זה אמרו?

<< דובר >> מיכל וולדיגר (הציונות הדתית): << דובר >>

אתה רוצה שאני אגיד פה עכשיו בדיוק מי זה אמרו? אני אגיד מי זה אמרו, אני
אגיד לך אחר כך בסוד מי זה 'אמרו לי', זה היה הסיכום.

<< דובר >> מיכאל מלכיאלי (ש"ס): << דובר >>

השאלה אם הוא בכיר בקואליציה או סתם זוטר.

<< דובר >> מיכל וולדיגר (הציונות הדתית): << דובר >>

אתה צודק. בכל מקרה זה עלה, צירפתי שניים מהקואליציה ועכשיו שוב דוחים לי
את זה. זה נראה לי לא נכון, אבל עזוב אותי, זה בכלל לא אותי, זה אותם אנשים
שמופלים - - -

<< דובר >> היו"ר בועז טופורובסקי: << דובר >>

אם יש להם הבטחה, אני רק מנסה להבין.

<< דובר >> מיכל וולדיגר (הציונות הדתית): << דובר >>

אני רגילה לזה שמבטיחים לי וזה לא קורה.

<< דובר >> יצחק פינדרוס (יהדות התורה): << דובר >>

רגע, הגעת יחד עם כל הסיעות של אלה שחתמו לה ל-61?

<< דובר >> היו"ר בועז טופורובסקי: << דובר >>

חבר הכנסת גינזבורג, בבקשה.

<< דובר >> איתן גינזבורג (כחול לבן): << דובר >>

תודה, אדוני היושב ראש. תראו, חברי הכנסת, אני מודה שהנושא שאת מעלה הוא
נושא מקומם ונושא שצריך להידרש אליו, אני חוזר על הדברים שאמרתי קודם ואני
ארחיב מעבר. לנשיאות הוגשו 16 הצעות דחופות לסדר כשאנחנו יכולים לאשר הרבה
פחות, לאור סדר היום העמוס נאלצנו לבחור בקפידה נושאים שהם ממש על סדר היום
הציבורי.

<< דובר >> מיכל וולדיגר (הציונות הדתית): << דובר >>

נכון, כי בריאות הנפש זה לא על סדר היום הציבורי. איתן, אני רוצה שנייה - -
-

<< דובר >> איתן גינזבורג (כחול לבן): << דובר >>

אני לא הפרעתי לך לדבר, אז לפחות תני לי את הכבוד לסיים את דבריי גם אם את
לא מסכימה איתם.

<< דובר >> מיכל וולדיגר (הציונות הדתית): << דובר >>

אוקיי. זה היה מפחיד קצת הרעש, הצעקה, אבל בסדר.

<< דובר >> איתן גינזבורג (כחול לבן): << דובר >>

בסדר, כי לא מקשיבים.

<< דובר >> מיכל וולדיגר (הציונות הדתית): << דובר >>

מקשיבים מאוד, יש נושא שזה בוער, אתה יודע.

<< דובר >> היו"ר בועז טופורובסקי: << דובר >>

בבקשה, בוא ניתן לחבר הכנסת.

<< דובר >> איתן גינזבורג (כחול לבן): << דובר >>

הרציונל של הצעות דחופות לסדר הן הצעות שהן דחופות והן עלו על סדר היום
הציבורי וצריך לדון בהן באותו שבוע על סדר יומה של הכנסת. עלו 16 הצעות
כאלה, כולן לבטח דחופות בעיני אלה שהגישו אותן, אין חולק על הדחיפות של כל
אחת, בטח במקום שממנו הוא מגיע, אני לא חולק על זה, אבל הנימוק שעכשיו
אמרת, שאת ביקשת תשובה משרת הפנים ולא קיבלת, אז אני חושב שיש עוד דרכים
פרלמנטריות לפנות לשרת הפנים ואני לא בטוח שהצעה דחופה לסדר היא הדרך
לפנייה לשרת הפנים לקבל תשובות, חשובות ואולי אפילו מוצדקות כמו שהצגת
אותן.

אני שוב מדגיש בפני החברים, סדר יום המליאה הוא סדר יום מאוד עמוס השבוע,
בטח לקראת סיום פגרה כשהוגשו כל כך הרבה הצעות דחופות לסדר ויש סדר יום
עמוס של חקיקה פרטית וחקיקה ממשלתית, נאלצנו לבחור נושאים. גם התקנון מורה
לנו כמה נושאים לבחור ולבחור נושאים שבהם היו כמות רבה של חברי כנסת
שהצטרפו אליה, אני לא אומר ששלושה זה לא הרבה, אבל חמישה זה יותר הרבה
ומעבר לכך אני רק רוצה לציין בפני חברי הוועדה שהערעור שהוגש להצעה הזאת לא
הוגש על ידי כל המציעים אלא רק על ידי חברת הכנסת וולדיגר, ולכן מכל הטעמים
שאמרתי אני מציע לכבד את החלטת הנשיאות ולא לקבל את הערעור.

<< דובר >> מיכל וולדיגר (הציונות הדתית): << דובר >>

ואני מבקשת להשיב, בבקשה.

<< דובר >> היו"ר בועז טופורובסקי: << דובר >>

בבקשה בקצרה, אבל את לא רוצה שאולי נמצא דרך אחרת לפנות לשרת הפנים?

<< דובר >> מיכל וולדיגר (הציונות הדתית): << דובר >>

אני אגיד לך מה אני רוצה, אני רוצה, ואפילו דורשת, עומדים עכשיו שישה אנשים
שאני מכירה, אבל יש עוד מספיק עורכי דין שמטפלים בתחום ואני לא מכירה את
המספרים האלה, שהם אנשים שנכון, מה לעשות, לא סופרים אותם, הם אנשים
שמתמודדים עם בריאות הנפש, הם לא נספרים והם מופלים לרעה, הם צריכים למלא
טופס ולכתוב שהם חולים במחלת נפש, אבל לא די בכך, הם צריכים ללכת עכשיו,
לפי הדרישה של משרד הפנים, לפסיכיאטר שנמצא בתוך גוף ממשלתי, בדרך כלל הם
פרופסורים, הם צריכים לשלם, בדרך כלל זה בין 8,000 ל-10,000 שקל עבור חוות
דעת שתאשר שהם לא מסוכנים לציבור.

<< דובר >> היו"ר בועז טופורובסקי: << דובר >>

אבל אנחנו לא עושים כאן את הדיון הזה.

<< דובר >> מיכל וולדיגר (הציונות הדתית): << דובר >>

שנייה, שנייה. הם אמורים לחשוף את עצמם, צנעת הפרט - - -

<< דובר >> היו"ר בועז טופורובסקי: << דובר >>

אבל כאן אנחנו עושים דיון על הערעור.

<< דובר >> מיכל וולדיגר (הציונות הדתית): << דובר >>

רגע, שנייה, ולכן - - -

<< דובר >> היו"ר בועז טופורובסקי: << דובר >>

אני רוצה לעזור לך, אני רוצה שנפנה אולי למשרד הפנים.

<< דובר >> איתן גינזבורג (כחול לבן): << דובר >>

מיכל, את לא מקשיבה.

<< דובר >> מיכל וולדיגר (הציונות הדתית): << דובר >>

נכון, אני לא מקשיבה - - -

<< דובר >> היו"ר בועז טופורובסקי: << דובר >>

אבל אם זה הכול או כלום אז נעבור להצבעה. אני מנסה להגיע איתך לאיזה שהוא
פתרון.

<< דובר >> מיכל וולדיגר (הציונות הדתית): << דובר >>

זה תמיד האיום עלינו.

<< דובר >> היו"ר בועז טופורובסקי: << דובר >>

לא, זה לא איום, ההיפך, אני מנסה לעזור.

<< דובר >> מיכל וולדיגר (הציונות הדתית): << דובר >>

אני הגשתי את המסמך הזה - - -

<< דובר >> איתן גינזבורג (כחול לבן): << דובר >>

אבל את לא מקשיבה, מיכל.

<< דובר >> מיכל וולדיגר (הציונות הדתית): << דובר >>

אני מקשיבה.

<< דובר >> איתן גינזבורג (כחול לבן): << דובר >>

הוא מנסה להגיד לך שהוא רוצה לעזור לך, את לא מקשיבה לו.

<< דובר >> אורית מלכה סטרוק (הציונות הדתית): << דובר >>

יש לי הצעה.

<< דובר >> היו"ר בועז טופורובסקי: << דובר >>

כן, חברת הכנסת סטרוק, אבל בקצרה.

<< דובר >> אורית מלכה סטרוק (הציונות הדתית): << דובר >>

תודה רבה, אני אומר ממש בקצרה רבה, שבדיונים קודמים שהיו כאן בערעורים על
החלטות מהסוג הזה אפשרו גם לחברי כנסת שהשתתפו בדיון לדבר ולהביע את עמדתם.
אז זה סתם אני אומרת לסדר.

עכשיו אני רוצה ספציפית לגבי הנושא שמיכל העלתה, שאני רואה על פניך, אדוני
היושב ראש, שגם לך הנושא הזה כואב.

<< דובר >> היו"ר בועז טופורובסקי: << דובר >>

ברור, זה נשמע איום ואני רוצה לעזור, אבל אני לא חושב שצריך לדון על זה
במליאת הכנסת.

<< דובר >> אורית מלכה סטרוק (הציונות הדתית): << דובר >>

לא, בסדר גמור, ואני גם מסכימה איתך, אדוני היושב ראש, שייתכנו בהחלט במות
וכלים אחרים, אולי אפילו הרבה יותר יעילים מאשר הצעה דחופה לסדר כדי לטפל
בזה ואחד הכלים זה כלי שאנחנו הצענו וביקשנו והתחננו ואתם מסרבים לנו כל
הזמן, אנחנו ביקשנו שאחת הוועדות שתעמוד לרשותנו כאופוזיציה תהיה ועדה
לבריאות הנפש.

<< דובר >> מירב בן ארי (יש עתיד): << דובר >>

למה? למה צריך להחריג את זה מוועדת הבריאות?

<< דובר >> אורית מלכה סטרוק (הציונות הדתית): << דובר >>

אתם יודעים היטב היטב - - -

<< דובר >> מירב בן ארי (יש עתיד): << דובר >>

למה? אז תקימי שדולה.

<< דובר >> מיכל וולדיגר (הציונות הדתית): << דובר >>

כי 73 שנה - - -

<< דובר >> מירב בן ארי (יש עתיד): << דובר >>

אני מעולם לא שמעתי על כל כך הרבה ערעורים.

<< דובר >> היו"ר בועז טופורובסקי: << דובר >>

חברים, לא, לא, בואו לא נעשה את זה. חברת הכנסת בן ארי, בבקשה, אל תפריעי
לה, זה בסדר.

<< דובר >> מירב בן ארי (יש עתיד): << דובר >>

מקימים שדולה לחולי נפש.

<< דובר >> מיכל וולדיגר (הציונות הדתית): << דובר >>

73 שנה לא טיפלו בנושא הזה, מירב, 73 שנה.

<< דובר >> יצחק פינדרוס (יהדות התורה): << דובר >>

תקימו שדולה לביטחון פנים ולשירותים יהודיים.

<< דובר >> מיכל וולדיגר (הציונות הדתית): << דובר >>

למה כלים חד פעמיים זה יותר חשוב על סדר היום מאשר נושא בריאות הנפש?

<< דובר >> יצחק פינדרוס (יהדות התורה): << דובר >>

תקימי שדולה לביטחון פנים ולשירותים יהודיים, גם תקימי שדולה.

<< דובר >> מיכאל מלכיאלי (ש"ס): << דובר >>

ולעובדים זרים גם.

<< דובר >> יצחק פינדרוס (יהדות התורה): << דובר >>

תקימי שדולה לעובדים זרים ולגברת מזכרון יעקב.

<< דובר >> יצחק פינדרוס (יהדות התורה): << דובר >>

החוצפה שלכם. תקימי שדולה לשירותים יהודיים ולמטרו בתל אביב.

<< דובר >> היו"ר בועז טופורובסקי: << דובר >>

בבקשה, אני מבקש, חבר הכנסת פינדרוס וחברת הכנסת בן ארי, בבקשה, התפרצתם
לאורית סטרוק, אבל, אורית, אנחנו הבנו את הרעיון. רצית ועדה, אני לא מקבל
את זה, אני מעלה את זה להצבעה, אלא אם כן את רוצה ללכת בדרך אחרת.

<< דובר >> אורית מלכה סטרוק (הציונות הדתית): << דובר >>

אבל, בועז, אני רוצה - - -

<< דובר >> היו"ר בועז טופורובסקי: << דובר >>

את רוצה ללכת בדרך אחרת?

<< דובר >> מיכל וולדיגר (הציונות הדתית): << דובר >>

עוד לא הצעת לי שום דרך אחרת.

<< דובר >> היו"ר בועז טופורובסקי: << דובר >>

שנפנה ביחד לשרת הפנים, נבקש דיון בוועדת הפנים, כל דרך שהיא פחות מדיון
עכשיו במליאה על הסיפור הזה.

<< דובר >> מיכל וולדיגר (הציונות הדתית): << דובר >>

אתה יודע מה? אני רוצה לראות מי שיצביע פה נגד כי אני רוצה רגע להסביר לך
משהו.

<< דובר >> היו"ר בועז טופורובסקי: << דובר >>

הבנתי, אז אנחנו מעלים את זה, לא צריך הסבר.

<< דובר >> מיכל וולדיגר (הציונות הדתית): << דובר >>

יש כאן - - -

<< דובר >> רם שפע (העבודה): << דובר >>

תעלה, תעלה. לא, מיכל, זה לא עובד ככה.

<< דובר >> היו"ר בועז טופורובסקי: << דובר >>

חברים, אני מעלה להצבעה.

<< דובר >> מיכאל מלכיאלי (ש"ס): << דובר >>

בואנה, יש פה 20 יושבי ראש. הלו. תנו לה לדבר. כן עובד, לא עובד.

<< דובר >> היו"ר בועז טופורובסקי: << דובר >>

אנחנו מעלים להצבעה את הערעור של - - -

<< דובר >> מיכל וולדיגר (הציונות הדתית): << דובר >>

זה מעניין שכל אחד צועק, אני חייבת לומר פה משהו נורא ברור - -

<< דובר >> היו"ר בועז טופורובסקי: << דובר >>

את הערעור של חברת הכנסת מיכל וולדיגר.

<< דובר >> מיכל וולדיגר (הציונות הדתית): << דובר >>

- - שיש כאן עניין מהותי - - -

<< דובר >> היו"ר בועז טופורובסקי: << דובר >>

מי בעד קבלת הערעור של חברת הכנסת וולדיגר? שירים את ידו.

<< דובר >> אורית מלכה סטרוק (הציונות הדתית): << דובר >>

מי נגד בריאות הנפש? מי נגד לעזור לנפגעי נפש?

<< דובר >> מיכל וולדיגר (הציונות הדתית): << דובר >>

לא, לא - - -

<< דובר >> יואב קיש (הליכוד): << דובר >>

רגע, בועז, כמה חברים יש לליכוד בוועדה?

<< דובר >> היו"ר בועז טופורובסקי: << דובר >>

מי נגד הערעור? שירים את ידו.

<< דובר >> יואב קיש (הליכוד): << דובר >>

אבל, בועז, שואלים אותך שאלה רגע.

<< דובר >> היו"ר בועז טופורובסקי: << דובר >>

לא באמצע הצבעה.

<< דובר >> יואב קיש (הליכוד): << דובר >>

זה היה לפני, אתה רק לא מקשיב. כמה חברים יש לליכוד בוועדה?

<< דובר >> מיכל וולדיגר (הציונות הדתית): << דובר >>

אני רק חייבת לציין שהבטחות לא מקיימים בקואליציה.

<< דובר >> היו"ר בועז טופורובסקי: << דובר >>

אתה בטוח שאני לא מקשיב?

<< דובר >> יואב קיש (הליכוד): << דובר >>

כמה חברים יש לליכוד בוועדה? לפני שאתה מצביע.

<< דובר >> היו"ר בועז טופורובסקי: << דובר >>

אתה בטוח שאני לא מקשיב?

<< דובר >> יואב קיש (הליכוד): << דובר >>

כן, אני - - -

<< דובר >> היו"ר בועז טופורובסקי: << דובר >>

מה, אני נראה לך הליכוד? לך תשאל אותם.

<< דובר >> יואב קיש (הליכוד): << דובר >>

אני לא רוצה להצביע כפול פה, אתה לא מבין?

<< דובר >> מיכל וולדיגר (הציונות הדתית): << דובר >>

זו פשוט שערורייה.

<< דובר >> יואב קיש (הליכוד): << דובר >>

שני חברים. אז מי מצביע פה?

<< דובר >> קקק

<< דובר >> קריאה: << דובר >>

הנה, אני.

<< דובר >> היו"ר בועז טופורובסקי: << דובר >>

מי בעד קבלת הערעור של מיכל וולדיגר? שירים את ידו.

<< דובר >> נועה בירן-דדון: << דובר >>

חמישה.

<< דובר >> אורית מלכה סטרוק (הציונות הדתית): << דובר >>

את לא יכולה, אני מצביעה בשבילך.

<< דובר >> היו"ר בועז טופורובסקי: << דובר >>

מי נגד הערעור?

<< דובר >> מיכל וולדיגר (הציונות הדתית): << דובר >>

מעניין מי מצביע נגד, בוא נראה.

<< דובר >> יואב קיש (הליכוד): << דובר >>

עידית סילמן, מה את מצביעה? נגד?

<< דובר >> אורית מלכה סטרוק (הציונות הדתית): << דובר >>

נגד, כן.

<< דובר >> מיכל וולדיגר (הציונות הדתית): << דובר >>

לא, היא כן, היא בעד בריאות הנפש, עידית.

<< דובר >> היו"ר בועז טופורובסקי: << דובר >>

שבעה. מי נמנע? הערעור נפסל.

הצבעה

בעד – 5

נגד – 7

לא אושר.

<< דובר >> יואב קיש (הליכוד): << דובר >>

עידית הצביעה נגד.

<< דובר >> היו"ר בועז טופורובסקי: << דובר >>

חבר הכנסת קיש, בוא נעשה ישיבה של - - -

<< דובר >> מיכל וולדיגר (הציונות הדתית): << דובר >>

עידית, תודה, עידית. בריאות הנפש.

<< דובר >> עידית סילמן (ימינה): << דובר >>

אני מצביעה עם הקואליציה.

<< דובר >> מיכל וולדיגר (הציונות הדתית): << דובר >>

עידית, יש נושאים שהם לא קואליציה אופוזיציה. לימדתם אותי פה בוועדה ש - -
-

<< דובר >> מירב בן ארי (יש עתיד): << דובר >>

תספרי את זה לנפגעות האונס משבוע שעבר. תספרי את זה להן.

<< דובר >> מיכל וולדיגר (הציונות הדתית): << דובר >>

אתם בהחלט יכולים להוציא אותי מהוועדה, אבל יש נושאים - - -

<< דובר >> יואב קיש (הליכוד): << דובר >>

ההבדל שזה עבר ואת זה הפלתם. מה את מתבכיינת? זה עבר. את זה הפלתם. אין לך
בושה, את זה אתם מפילים.

<< דובר >> עידית סילמן (ימינה): << דובר >>

יש לי שאלה, למה אנחנו לא מעלים את זה בוועדת הפנים?

<< דובר >> היו"ר בועז טופורובסקי: << דובר >>

חברים, אם אתם לא תכבדו את הוועדה אני אתחיל לקרוא לסדר את מי שלא יכבד את
הוועדה.

<< דובר >> מיכל וולדיגר (הציונות הדתית): << דובר >>

אפשר לקרוא אותי לסדר, אני חושבת שיש נושאים שהם לא קואליציה אופוזיציה,
פשוט בושה.

<< דובר >> היו"ר בועז טופורובסקי: << דובר >>

חברת הכנסת מיכל וולדיגר, את נקראת לסדר בפעם הראשונה, תודה רבה.

<< דובר >> מיכל וולדיגר (הציונות הדתית): << דובר >>

פשוט בושה. אף אחד מכם כנראה לא מכיר את זה.

<< נושא >> א. ערעור על החלטת נשיאות הכנסת שלא לאשר דחיפות הצעות לסדר
היום בנושא:

3.  "מאבק הנכים ומחאתם על כוונת האוצר לגרוע כ 600 מלש"ח מהסכום המיועד
    להעלאת קצבאות הנכים", ערעורו של חבר הכנסת אוסמה סעדי << נושא >>

<< דובר >> היו"ר בועז טופורובסקי: << דובר >>

מאבק הנכים ומחאתם על כוונת האוצר לגרוע כ-600 מיליון ₪ מהסכום המיועד
להעלאת קצבאות הנכים, ערעורו של חבר הכנסת אוסאמה סעדי. בבקשה, חבר הכנסת.

<< דובר >> עידית סילמן (ימינה): << דובר >>

רק נאמר שכאן מדברים על הצעה לסדר, נכון?

<< דובר >> אוסאמה סעדי (הרשימה המשותפת): << דובר >>

אני שמעתי את נימוקי נציג היושב ראש, סגן היושב ראש, חברי איתן גינזבורג,
שמדבר על חשיבות הנושא ושיהיה על סדר היום ואני תוהה איזה נושא יותר חשוב
ועל סדר היום מאשר מאבק הנכים וההפגנות של הנכים.

<< דובר >> מיכאל מלכיאלי (ש"ס): << דובר >>

חוק הדיינים של אלקין.

<< דובר >> אוסאמה סעדי (הרשימה המשותפת): << דובר >>

ולכן כאשר הנושא הזה הוא מתייחס למאות אלפי נכים, בעלי מוגבלות, וכאשר כל
אזרח במדינה מרגיש את זה על בשרו בהפגנות יומיומיות כשחוסמים את הכבישים,
ואנחנו בעד מאבק הנכים, כאשר אנחנו, כל נציגי הכנסת, כל הסיעות בכנסת ה-20,
קיימנו כנס בבית העיתונאים בתל אביב והובלנו ביחד עם יו"ר הקואליציה דאז,
חבר הכנסת דוד ביטן, והגענו בסופו של יום להסכם וההסכם הזה לא מקוים ואנחנו
מדברים על קצבת נכות שהיא 3,200, 3,500, אז אני לא מבין למה לא מאשרים הצעה
כזו לדון. מתי נדון אם לא במליאה ולא בוועדות? אז איפה?

<< דובר >> עידית סילמן (ימינה): << דובר >>

למה לא בוועדות?

<< דובר >> אוסאמה סעדי (הרשימה המשותפת): << דובר >>

איפה, נו? איפה? אז הייתם אומרים, את יודעת מה, אם היו אומרים לי: תשמע,
בוא נעביר את זה לדיון מהיר בזה, אז הייתי אומר - - -

<< דובר >> עידית סילמן (ימינה): << דובר >>

בטח. הציעו כאן גם להעביר לשרת הפנים לשבת לדיון ולעשות בוועדות, אני לא
מבינה למה רק הצעה לסדר?

<< דובר >> מיכאל מלכיאלי (ש"ס): << דובר >>

השרה לא רלוונטית.

<< דובר >> עידית סילמן (ימינה): << דובר >>

בסדר, אוקיי, אז תציעו הצעות - - -

<< דובר >> אוסאמה סעדי (הרשימה המשותפת): << דובר >>

אני חושב שכל חבר כנסת כאן שיצביע נגד העלאת הנושא הזה ודיון במליאה, אז מה
זה, עוד רבע שעה, 20 דקות, איתן, מה יקרה? מאות אלפי הנכים שמסתכלים עלינו
מחכים לפתרון, לא נמצא להם רבע שעה? אני מבין שיש סדר יום עמוס ושיש הצעות
חוק ושאנחנו שבוע לפני הפגרה, אבל אני הצעתי את זה עם חבר הכנסת מלכיאלי.

<< דובר >> מיכאל מלכיאלי (ש"ס): << דובר >>

אוסאמה, אני חושב שאנחנו באופוזיציה מוכנים לוותר על רבע שעה של שעת דיבור
בנאומים שיש לנו על מנת לקיים את הדיון הזה.

<< דובר >> אוסאמה סעדי (הרשימה המשותפת): << דובר >>

אני מסכים. לכן אני מבקש לקבל את הערעור.

<< דובר >> עידית סילמן (ימינה): << דובר >>

אז רגע, אני רק רוצה להעיר כאן משהו.

<< דובר >> היו"ר בועז טופורובסקי: << דובר >>

בבקשה, חברת הכנסת סילמן. יושבת ראש הקואליציה רצתה, זה קשור לזה או שאת
רוצה שמהנשיאות הוא יגיב?

<< דובר >> מיכאל מלכיאלי (ש"ס): << דובר >>

אולי תיתן לי לדבר, אני אייצג את שנינו?

<< דובר >> היו"ר בועז טופורובסקי: << דובר >>

חכה שנייה, מלכיאלי. עידית, אז את או איתן?

<< דובר >> עידית סילמן (ימינה): << דובר >>

איתן.

<< דובר >> היו"ר בועז טופורובסקי: << דובר >>

בבקשה, חבר הכנסת גינזבורג.

<< דובר >> איתן גינזבורג (כחול לבן): << דובר >>

חבר הכנסת סעדי, ראשית, אין חולק שהנושא הזה חשוב.

<< דובר >> אוסאמה סעדי (הרשימה המשותפת): << דובר >>

נו, אם אין חולק אז מה?

<< דובר >> איתן גינזבורג (כחול לבן): << דובר >>

אין חולק.

<< דובר >> אורית מלכה סטרוק (הציונות הדתית): << דובר >>

אז איך הכנסת לא תדון בו, מה?

<< דובר >> איתן גינזבורג (כחול לבן): << דובר >>

הוא חשוב ועוד 15 נושאים אחרים חשובים ותיכף אורית סטרוק תבוא בלהט ותסביר
למה הנושא שלך הוא הכי חשוב.

<< דובר >> אורית מלכה סטרוק (הציונות הדתית): << דובר >>

אבל לא נכון, אני - - -

<< דובר >> מיכל וולדיגר (הציונות הדתית): << דובר >>

לא, רק מה שהקואליציה חושבת זה חשוב, זהו, כל היתר לא.

<< דובר >> אורית מלכה סטרוק (הציונות הדתית): << דובר >>

אני בנושא של הנכים מסכימה איתו ואני רוצה לראות מישהו סביב השולחן הזה שלא
מסכים.

<< דובר >> היו"ר בועז טופורובסקי: << דובר >>

חברת הכנסת סטרוק, את הנושא הבא, אנחנו לא דנים עליו עכשיו.

<< דובר >> איתן גינזבורג (כחול לבן): << דובר >>

כל נושא שעולה על ידי חבר כנסת לנשיאות במסגרת הצעה דחופה לסדר, ברור שהוא
חשוב ודחוף, בטח לאותו חבר כנסת, אבל גם במהות, ואפשר לראות ברשימה הארוכה
שהוגשו הרבה מאוד נושאים חשובים שעל סדר היום, אבל בסוף תפקיד הנשיאות זה
לעשות איזונים בין כל הבקשות והם יכולים לאשר מספר מוגבל של בקשות שקבוע
בתקנון ולכן אין אפשרות להיענות לכולן.

אני מציע לחבר הכנסת סעדי, לאור העובדה שהוקמה ועדת עבודה ורווחה רק אתמול,
להגיש דיון מהיר בוועדת העבודה והרווחה וככל שלא יהיו עוד בקשות - - -

<< דובר >> אוסאמה סעדי (הרשימה המשותפת): << דובר >>

מתי? אבל זה יהיה במושב הבא.

<< דובר >> עידית סילמן (ימינה): << דובר >>

למה? יש עכשיו. יש עכשיו ועדות.

<< דובר >> אוסאמה סעדי (הרשימה המשותפת): << דובר >>

את יודעת מה? איתן, אם - - -

<< דובר >> איתן גינזבורג (כחול לבן): << דובר >>

אבל תנו לי להשלים משפט.

<< דובר >> אוסאמה סעדי (הרשימה המשותפת): << דובר >>

בבקשה.

<< דובר >> איתן גינזבורג (כחול לבן): << דובר >>

זה יעלה ביום שני לדיון בנשיאות, זה יכול להיות נדון ביום שלישי, יכול
להיות נדון ביום רביעי הבא. אני מזכיר, בשבוע שעבר, בגלל תקופת ההסכמות עם
חג הקורבן הרבה דברים - - -

<< דובר >> עידית סילמן (ימינה): << דובר >>

לא יכלו לעלות, כן.

<< דובר >> איתן גינזבורג (כחול לבן): << דובר >>

עמדו בצד וזה גרם למליאה להעלות הרבה נושאים ולהיות מאוד מאוד עמוסה. אי
אפשר להעמיס על המליאה עוד ועוד ועוד ועוד, גם אם הנושאים מאוד חשובים.
עכשיו, מדובר בהצעה דחופה לסדר, לכן אני מציע, אפשר להגיש את זה לדיון
מהיר.

<< דובר >> אוסאמה סעדי (הרשימה המשותפת): << דובר >>

איתן, יש לי הצעה. אם אני מגיש רק בשבוע הבא, עד שתתכנס ואז לא יהיה דיון.

<< דובר >> איתן גינזבורג (כחול לבן): << דובר >>

אני אגיד לך עוד משהו, אפשר לדבר - - -

<< דובר >> אוסאמה סעדי (הרשימה המשותפת): << דובר >>

איתן, אדוני היושב ראש - - -

<< דובר >> איתן גינזבורג (כחול לבן): << דובר >>

אפשר לדבר עם יושבת ראש הוועדה, אפרת רייטן, שתעשה על זה דיון.

<< דובר >> אוסאמה סעדי (הרשימה המשותפת): << דובר >>

אני מציע, בהסכמה, שנעביר את זה לדיון מהיר בוועדת העבודה והרווחה.

<< דובר >> איתן גינזבורג (כחול לבן): << דובר >>

אי אפשר.

<< דובר >> היו"ר בועז טופורובסקי: << דובר >>

זה לא משהו שאפשרי.

<< דובר >> אוסאמה סעדי (הרשימה המשותפת): << דובר >>

למה לא?

<< דובר >> איתן גינזבורג (כחול לבן): << דובר >>

אין סמכות לוועדה.

<< דובר >> אורית מלכה סטרוק (הציונות הדתית): << דובר >>

אין הליך כזה.

<< דובר >> איתן גינזבורג (כחול לבן): << דובר >>

כי אין סמכות לוועדה, אבל אני בטוח שאם תפנה לאפרת רייטן היא תסכים לקיים
דיון של שעה וחצי וזהו.

<< דובר >> אוסאמה סעדי (הרשימה המשותפת): << דובר >>

אז תמליצו.

<< דובר >> היו"ר בועז טופורובסקי: << דובר >>

אז בוא נעשה את זה. חבר הכנסת סעדי ויושב ראש סיעת העבודה, האם אפשר –
חברים, אני צריך שיהיה שקט, האם אפשר שההצעה של חבר הכנסת סעדי לגבי הנכים
ולגבי תוספת הקצבה, נבקש ביחד כולנו לדון עם יושבת ראש ועדת העבודה והרווחה
לדון בנושא הזה לפני הפגרה?

<< דובר >> רם שפע (העבודה): << דובר >>

מישהו דיבר איתה או שאתם שואלים עכשיו?

<< דובר >> יואב קיש (הליכוד): << דובר >>

עבודה, רווחה ובריאות.

<< דובר >> אוסאמה סעדי (הרשימה המשותפת): << דובר >>

אנחנו הגשנו הצעה דחופה, הגשתי ערר, אמרו לי לקיים דיון, אם יתקיים דיון
לפני הפגרה אין לי בעיה, אני רוצה לקיים דיון.

<< דובר >> היו"ר בועז טופורובסקי: << דובר >>

אז בואו נעשה מאמץ.

<< דובר >> רם שפע (העבודה): << דובר >>

אני אדבר איתה ואני מניח שמתי שייצא - - -

<< דובר >> יואב קיש (הליכוד): << דובר >>

אוסאמה, היא תעשה מאמץ.

<< דובר >> היו"ר בועז טופורובסקי: << דובר >>

זה בסדר? אז חבר הכנסת אוסאמה, האם אתה מסיר את הערעור?

<< דובר >> עידית סילמן (ימינה): << דובר >>

אוסאמה, אתה מסיר?

<< דובר >> היו"ר בועז טופורובסקי: << דובר >>

מאה אחוז. הנושא הבא.

<< דובר >> עידית סילמן (ימינה): << דובר >>

אני רוצה להגיד משהו, בועז.

<< דובר >> היו"ר בועז טופורובסקי: << דובר >>

כן, חברת הכנסת סילמן. חברים, בבקשה, שקט.

<< דובר >> עידית סילמן (ימינה): << דובר >>

אז אני רק רוצה לומר ואני אשמח להתייחס, כי אני נכנסתי ממש שניות לפני
ההצבעה. מיכל וולדיגר, חברתי היקרה, אז אני אגיד שממש נכנסתי דקה לפני
ההצבעה על הנושא הקודם והבנתי שיש ניסיון להגיע להסכמות ובאמת הרעיון של
לנסות להגיע להסכמות, בטח על נושאים לסדר, כששבוע שעבר לא עלו הרבה דברים
כי זה היה שבוע של הסכמות והשבוע, שאנחנו כאן מבלים שעות באמת בחקיקה ואף
אחד מאיתנו, לפחות אני, לא יצאנו הביתה, כי יש לנו שעות של פיליבסטרים, וזה
בסדר, זו זכותה של אופוזיציה וזכותה של קואליציה להעלות נושאים - - -

<< דובר >> יואב קיש (הליכוד): << דובר >>

עוד מעט גם את זה לא ייתנו לנו.

<< דובר >> עידית סילמן (ימינה): << דובר >>

לא, בהחלט.

<< דובר >> יצחק פינדרוס (יהדות התורה): << דובר >>

ישנו את התקנון. בקרוב ישתנה התקנון.

<< דובר >> עידית סילמן (ימינה): << דובר >>

ולכן אנחנו נמצאים כאן, כדי להיענות באמת ולתת לאופוזיציה את דרישותיה ואם
יש הצעות לסדר שלא הועלו אז אפשר להגיע להסכמות, בטח על דיונים בוועדות
שבעיניי זה מכבד ומכובד הרבה יותר אם זה היה עולה להצעה לסדר במליאה, באמת
דיון עומק ראוי, בטח על נושא בריאות הנפש שהוא נושא גבוה במעלה - - -

<< דובר >> יואב קיש (הליכוד): << דובר >>

אז למה הצבעת נגד?

<< דובר >> עידית סילמן (ימינה): << דובר >>

ולכן אני חושבת שיש אפשרות להעלות את זה לסדר גם בשבוע הבא, לא בלו"ז כזה
צפוף שלא יקבל את המקום שראוי לו.

<< דובר >> יואב קיש (הליכוד): << דובר >>

בשבוע הבא נגמר, יוצאים לפגרה.

<< דובר >> עידית סילמן (ימינה): << דובר >>

ובטח גם לדיון בוועדה, יש ועדת בריאות, עבודה ורווחה שנמצאת כרגע על
השולחן, עם אפרת רייטן המדהימה שבוודאי הייתה מסכימה, מוצע גם להביא לדיון
מול השרים.

<< דובר >> מיכל וולדיגר (הציונות הדתית): << דובר >>

אני רוצה רגע להזכיר לך, עידית, שענבר עלתה - - -

<< דובר >> עידית סילמן (ימינה): << דובר >>

רגע, שנייה, אני עוד לא סיימתי.

<< דובר >> היו"ר בועז טופורובסקי: << דובר >>

היא יכלה גם להגיש הצעה רגילה לסדר.

<< דובר >> עידית סילמן (ימינה): << דובר >>

אני עוד לא סיימתי, אני אסיים ואז תגידי מה שאת רוצה.

<< דובר >> היו"ר בועז טופורובסקי: << דובר >>

אין זכות דיבור, אנחנו בערעור.

<< דובר >> מיכל וולדיגר (הציונות הדתית): << דובר >>

רגע, ענבר עלתה לדוכן - - -

<< דובר >> עידית סילמן (ימינה): << דובר >>

אני רק אומר, הוצע על ידי היו"ר המרכז את הוועדה כרגע לעשות גם דיון עם
השרה ולכן אני חושבת שהיה יפה אם היו מגיעים פה להסכמות, בטח על נושא כל כך
חשוב וראוי.

<< דובר >> היו"ר בועז טופורובסקי: << דובר >>

חברת הכנסת סילמן, תודה רבה, אנחנו לא פותחים את הנושא הקודם שהצבענו עליו
לדיון.

<< דובר >> מיכל וולדיגר (הציונות הדתית): << דובר >>

אבל היא הזכירה את מיכל - - -

<< דובר >> היו"ר בועז טופורובסקי: << דובר >>

חברת הכנסת, זה לא כאן המליאה, אין כאן דיון.

<< דובר >> מיכל וולדיגר (הציונות הדתית): << דובר >>

לא, אבל - - -

<< דובר >> היו"ר בועז טופורובסקי: << דובר >>

אני עובר לנושא הבא.

<< דובר >> יואב קיש (הליכוד): << דובר >>

שנייה, נתת לה לדבר, תן לה גם לדבר.

<< דובר >> היו"ר בועז טופורובסקי: << דובר >>

אני עובר לנושא הבא, בבקשה.

<< נושא >> א. ערעור על החלטת נשיאות הכנסת שלא לאשר דחיפות הצעות לסדר
היום בנושא:

4.  "הסדרת ההתיישבות הצעירה ביו"ש", ערעורם של חברי הכנסת יואב קיש ואורית
    מלכה סטרוק.

<< דובר >> היו"ר בועז טופורובסקי: << דובר >>

ערעור על החלטת נשיאות הכנסת שלא לאשר דחיפות הצעה לסדר היום בנושא הסדרת
- - -

<< דובר >> מיכל וולדיגר (הציונות הדתית): << דובר >>

בועז, אני חושבת שזה לא הוגן.

<< דובר >> היו"ר בועז טופורובסקי: << דובר >>

חברת הכנסת וולדיגר, את נקראת לסדר פעם שנייה. ברגע שאני מדבר את לא תפריעי
לי.

<< דובר >> מיכל וולדיגר (הציונות הדתית): << דובר >>

זה לא הוגן, כי רק לעידית מגיע.

<< דובר >> מיכאל מלכיאלי (ש"ס): << דובר >>

כבוד היושב ראש, מתי אני מדבר?

<< דובר >> היו"ר בועז טופורובסקי: << דובר >>

הסדרת ההתיישבות הצעירה ביהודה ושומרון, ערעורם של חברי הכנסת יואב קיש
ואורית מלכה סטרוק. בבקשה, חברת הכנסת סטרוק.

<< דובר >> אורית מלכה סטרוק (הציונות הדתית): << דובר >>

כן, תודה רבה, אדוני היושב ראש. אני רוצה להגיד בפתיח, לפני שאני מסבירה
למה הנושא הזה הוא דחוף, לפני הכול, אני חושבת שיש פה איזה שהוא חוסר איזון
בכל הדיון בכל הנושאים הדחופים לסדר היום ואני מכוונת את דבריי בעיקר אליך,
סגן היושב ראש, איתן, שאני מאוד מעריכה בדרך כלל את הפעילות שלך ואת שיקול
הדעת שלך. אני רוצה להגיד דבר כזה, אנחנו מתקרבים לפגרה, אנחנו בשבועות
האחרונים, בעצם בשבוע האחרון שאפשר להעלות נושאים ציבוריים לסדר היום.

<< דובר >> איתן גינזבורג (כחול לבן): << דובר >>

לא, גם בשבוע הבא אפשר.

<< דובר >> אורית מלכה סטרוק (הציונות הדתית): << דובר >>

בסדר, אז שבוע וחצי, אוקיי? בסדר, עוד שבוע וזהו, ונגמר. עכשיו, יש פה שאלה
כפולה, יש פה שאלה של סדרי עדיפויות, של נושאים ציבוריים בוערים שעולים על
סדר היום ואני לא אומרת שרק הנושא של ההתיישבות הצעירה, שתיכף אני אסביר
למה הוא בוער, הוא על סדר היום, כל הנושאים שעלו פה עכשיו, כל הנושאים, גם
הנושא של הנכים, גם הנושא של תושבי גבעת עמל, שזה אירוע מזעזע, אני באמת
מצטרפת לחברותיי מהשמאל בדרישה הזו שלהם וודאי וודאי הנושא של בריאות הנפש.

חברים, אנחנו, נכון, טוחנים פה ימים כלילות ולא מגיעים הביתה ועובדים קשה
ויצאנו ביום שני בבוקר מהבית ונחזור ביום חמישי, ואני רוצה לשאול אתכם
שאלה, מה יקרה אם נחזור ביום שישי? מה יקרה אם עוד כמה שעות לא נישן? אנחנו
בכלל יכולים להשוות את העבודה שאנחנו עובדים, עובדים, ריבונו של עולם
עובדים, עומדים במליאה ומדברים, יושבים בוועדות ומדברים, אנחנו יכולים
להשוות את זה לאפס קצהו של סבל של נכה? לאפס קצהו של סבל של בן אדם שיש לו
בעיה בבריאות הנפש? לאפס קצהו של האנשים בגבעת עמל שחבל שחברותיי כבר לא
כאן, אבל הן צודקות במאה אחוז בסבל רב השנים שהם עוברים, בטרטור רב השנים
שהם עוברים?

<< דובר >> עופר כסיף (הרשימה המשותפת): << דובר >>

אני רגיל להיות נוכח נפקד, אבל יש גבול.

<< דובר >> אורית מלכה סטרוק (הציונות הדתית): << דובר >>

אז אמר פה ידידי, חבר הכנסת מלכיאלי, אנחנו נוותר על עשר דקות, על 20 דקות
מזמננו בפיליבסטר. לעניות דעתי לא צריכים לוותר על כלום, נוותר על עוד כמה
שעות שינה, כאילו מי אנחנו? סליחה, עם כל הכבוד, חברי כנסת, יושבים, הולכים
לישון, בואו, לא בחורבה, לא במאחז לא מוסדר בלי חשמל ולא במיטה של נכים ולא
בבית בגבעת עמל שעומד בפני פינוי, אנחנו הולכים לישון בבית מלון עם כל
הכבוד לנו, אז מקסימום אנחנו ישנים שעה. אוקיי, מה זה הזמן שלנו, סליחה,
נבחרי ציבור, שליחי ציבור, אל מול הסבל של אנשים?

<< דובר >> היו"ר בועז טופורובסקי: << דובר >>

זו גם העבודה שלנו.

<< דובר >> אורית מלכה סטרוק (הציונות הדתית): << דובר >>

סליחה, וגם כל החוקים האלה שאנחנו מעבירים פה, שחלקם הגדול לא דחוף בכלל,
מה זה מול בעיות בוערות של אנשים שלא יהיה שום דיון על הנושא שלהם מעכשיו
ועד אחרי החגים? על מה אנחנו מדברים, רבותיי, על נכים, על חולי נפש, על מה
אנחנו מדברים? על אנשים שעומדים לפנות אותם מהבית? באמת, איפה אנחנו חיים?
איפה הפרופורציות עם כל הכבוד?

<< דובר >> היו"ר בועז טופורובסקי: << דובר >>

במדינה בלי תקציב שנתיים וחצי.

<< דובר >> אורית מלכה סטרוק (הציונות הדתית): << דובר >>

איתן, אני מדברת ברצינות, אני אומרת לך את זה בעצה, באמת מתוך הערכה, אתה
יודע שאני מעריכה אותך ואני מעריכה את חברי הנשיאות, בואו תשקלו את זה, אני
מדברת בגדול, אני מדברת לקראת שבוע הבא, תשקלו את זה קצת אחרת, הציבור שלח
אותנו לפה, הוא לא מעלה בדעתו, הוא לא מצליח להבין איך יכול להיות שהנכים
חוסמים כבישים בכל רחבי הארץ ופה בכנסת אין דיון על זה. הוא לא מצליח
להבין, כי למה? כי מה? כי היה לנו חוק דיינים? כי אנחנו לא יכולים לא לישון
עוד שעה? כי אנחנו לא יכולים לחזור הביתה ביום שישי במקום ביום חמישי?
חברים, פרופורציות, פרופורציות, פרופורציות.

<< דובר >> היו"ר בועז טופורובסקי: << דובר >>

חברת הכנסת סטרוק, את רוצה שחבר הכנסת קיש ידבר על הערעור עצמו, על הנושא
עצמו?

<< דובר >> אורית מלכה סטרוק (הציונות הדתית): << דובר >>

עכשיו אני רוצה לדבר על הערעור עצמו.

<< דובר >> איתן גינזבורג (כחול לבן): << דובר >>

עד עכשיו זה לא היה על הערעור?

<< דובר >> אורית מלכה סטרוק (הציונות הדתית): << דובר >>

עד עכשיו זה היה - - -

<< דובר >> ווליד טאהא (רע"מ – רשימת האיחוד הערבי): << דובר >>

היושב ראש, אי אפשר לנאום עשר דקות ואחרי זה - - -

<< דובר >> אורית מלכה סטרוק (הציונות הדתית): << דובר >>

זה קצת מוסר לכולנו. אנחנו יושבים פה בבית הזה, עובדים קשה - - -

<< דובר >> ווליד טאהא (רע"מ – רשימת האיחוד הערבי): << דובר >>

כל הזמן הוגשו הצעות לסדר, התקבלו חלק ונדחו חלק וזה היה בסדר. למה כל שבוע
את צריכה לחזור על אותה מנטרה?

<< דובר >> אורית מלכה סטרוק (הציונות הדתית): << דובר >>

סליחה, הכול נכון ו - - -

<< דובר >> ווליד טאהא (רע"מ – רשימת האיחוד הערבי): << דובר >>

וכל הנושאים הם ראויים ואין כזה דבר שרק הנושא שלך - - -

<< דובר >> אורית מלכה סטרוק (הציונות הדתית): << דובר >>

נכון, הכול חשוב. סליחה, תגן על רשות הדיבור שלי.

<< דובר >> ווליד טאהא (רע"מ – רשימת האיחוד הערבי): << דובר >>

אבל אי אפשר לעשות את כולם באותו שבוע ולקבל במה עשר דקות ואחרי זה להיכנס
לנושא.

<< דובר >> היו"ר בועז טופורובסקי: << דובר >>

בואו ניתן לה לסיים, רק תקצרי, בבקשה.

<< דובר >> אורית מלכה סטרוק (הציונות הדתית): << דובר >>

תודה. עכשיו אני רוצה להסביר למה הנושא שלי - - -

<< דובר >> היו"ר בועז טופורובסקי: << דובר >>

בקצרה, כי גם יואב קיש יסביר אחר כך.

<< דובר >> אורית מלכה סטרוק (הציונות הדתית): << דובר >>

אני רוצה להגיד לך, ידידי, חבר הכנסת בועז טופורובסקי, שאם אני הייתי יכולה
הייתי ממליצה לעשות, אתה יודע מה? אם יש מציאות של רביזיה אני מגישה רביזיה
על כל מה שהיה ומציעה לעשות דיון מחדש על כל ההצבעות שלכם, גם בגבעת עמל,
וגם – אפשר לעשות רביזיה על זה, ארבל? אז אני מגישה רביזיה על כל שלוש
ההחלטות הקודמות שהיו כי אני באמת חושבת שאנחנו כחברי כנסת, כשליחי ציבור,
איבדנו פרופורציות. אז זה לגבי מה שהיה, עכשיו אני אגיד על הנושא שלי.

<< דובר >> היו"ר בועז טופורובסקי: << דובר >>

עוד לא הגעת לנושא שלך? נו, חברת הכנסת סטרוק, אני לא רוצה לקצוב זמנים, את
מדברת כבר הרבה זמן, אני יודע שמהלב, אנא סיימי.

<< דובר >> אורית מלכה סטרוק (הציונות הדתית): << דובר >>

אני באמת חושבת שמגיע לכולנו איזה שהוא ניעור, איזה שהוא - - - בפרצוף,
סליחה, על איך שאנחנו מתייחסים לסבל של האזרחים, באמת. אני שומעת, אני
יושבת לפעמים במליאה שעות, שומעת חברי כנסת מדברים על הא ועל דא ועל דא ועל
הא, בואו, יש פה ציבור שמצפה שנטפל בנושאים שלו.

עכשיו אני רוצה לדבר על הנושא שלי. אז אני קודם כל מגישה רביזיה על כל שלוש
ההצבעות שהיו, בסדר, אדוני היושב ראש? על סעדי הייתה הצבעה?

<< דובר >> היו"ר בועז טופורובסקי: << דובר >>

עוד לא.

<< דובר >> אורית מלכה סטרוק (הציונות הדתית): << דובר >>

עוד לא, אז על השתיים.

<< דובר >> היו"ר בועז טופורובסקי: << דובר >>

רק על מה שהיה הצבעה, בסדר גמור, גם אני מגיש רביזיות על הכול.

<< דובר >> אורית מלכה סטרוק (הציונות הדתית): << דובר >>

עכשיו לנושא שלי, אני אנסה להסביר.

<< דובר >> היו"ר בועז טופורובסקי: << דובר >>

בקצרה, אני לא רוצה להפסיק אותך.

<< דובר >> אורית מלכה סטרוק (הציונות הדתית): << דובר >>

אני אסביר בקצרה, אדוני היושב ראש, זה יהיה יותר קצר ממה שדיברתי קודם, מה
שדיברתי קודם היה יותר מהותי, אבל עכשיו אני אסביר בקצרה חמש סיבות למה
הנושא של ההתיישבות הצעירה לא יכול בשום אופן לחכות למושב הבא, לא יכול,
ואני אסביר.

קודם כל אנחנו יודעים, ואם יש מישהו סביב השולחן הזה שלא יודע, אז אני
מודיעה שבקרוב מאוד, כנראה בתחילת השבוע הקרוב, תעלה על סדר יומה של הממשלה
הסדרת שלושה יישובים בדואים בנגב. היה מקובל בממשלה הקודמת, הובטח ששני
הדברים האלה יקרו במקביל, הסדרת שלושת היישובים הבדואים והסדרת ההתיישבות
הצעירה, הכול מוכן, הוכנה החלטת ממשלה שמי ששייף אותה עד המילה האחרונה היה
שר הביטחון דאז והיום, בני גנץ, והיא מוכנה. עכשיו אני חושבת שאנחנו לא
יכולים להרשות לעצמנו לא לדון בעניין הזה כשמצד אחד את ההתיישבות הבדואית
מסדירים ומצד שני אני יודעת ואשמח להתבדות - - -

<< דובר >> היו"ר בועז טופורובסקי: << דובר >>

חברת הכנסת סטרוק, אני נותן לך עוד דקה, כי פשוט את כבר מדברת עשר דקות.

<< דובר >> אורית מלכה סטרוק (הציונות הדתית): << דובר >>

לא, לא, לא.

<< דובר >> היו"ר בועז טופורובסקי: << דובר >>

תכניסי מה שאת יכולה בדקה הקרובה.

<< דובר >> אורית מלכה סטרוק (הציונות הדתית): << דובר >>

סליחה, אתה לא נותן לי עוד דקה, סליחה. אז את הבדואים מסדירים, את
ההתיישבות הצעירה לא מסדירים, זה אחת. שתיים, אנחנו יודעים שראש הממשלה
מתכוון להיפגש בקרוב עם הנשיא ביידן, בקרוב מאוד, וחשוב מאוד שכשהוא נפגש
איתו נושא הסדרת ההתיישבות הצעירה יהיה על סדר היום אחרת הוא יחזור משם בלי
האפשרות המדינית לעשות את זה. זו סיבה שנייה. סיבה שלישית, ראש הממשלה
הבטיח שההתיישבות הצעירה תוסדר בישיבת הממשלה הראשונה בראשותו, לא קרה.
סיבה רביעית, והיא דחופה מאוד, היועץ המשפטי לממשלה - - -

<< דובר >> מיכאל מלכיאלי (ש"ס): << דובר >>

מה, את מופתעת שהוא שיקר?

<< דובר >> אורית מלכה סטרוק (הציונות הדתית): << דובר >>

רגע, אל תפריע לי, בבקשה. היועץ המשפטי לממשלה נתן הנחיה לנציב, נו איך זה
נקרא? נציב שירות המדינה לבחון מחדש את המינוי של מנכ"ל משרד הפנים בגלל
שהוא גר בבית עם צו הריסה. למה הוא גר בבית עם צו הריסה?

<< דובר >> היו"ר בועז טופורובסקי: << דובר >>

אוקיי. סיימת? אני לא צריך לדעת למה הוא גר בבית עם צו הריסה.

<< דובר >> אורית מלכה סטרוק (הציונות הדתית): << דובר >>

אז אני אומרת לך, משום - - -

<< דובר >> היו"ר בועז טופורובסקי: << דובר >>

יש לך סיבה חמישית, רק תגידי אותה בקצרה.

<< דובר >> אורית מלכה סטרוק (הציונות הדתית): << דובר >>

הוא גר בבית עם צו הריסה משום שהוא מעוכב הסדרה ואיתו עוד 20,000 איש שחלק
מהם משרתים בשירות הציבורי. וסיבה חמישית אחרונה, זה שאנחנו, כמו שאמרתי,
אנחנו לא נדון בשום דבר עד אחרי החגים ואז אנחנו מגיעים לחורף עם ההצפות,
עם הפסקות החשמל, עם הבעיות הקשות של החורף ביישובים האלה.

<< דובר >> היו"ר בועז טופורובסקי: << דובר >>

בהחלט, ופירטת את כל חמש הסיבות.

<< דובר >> אורית מלכה סטרוק (הציונות הדתית): << דובר >>

אם אנחנו רוצים שלאנשים האלה יהיו חיים נורמליים צריך לדון בזה עכשיו.

<< דובר >> היו"ר בועז טופורובסקי: << דובר >>

תודה. חבר הכנסת קיש, אתה רוצה להגיד משהו?

<< דובר >> יואב קיש (הליכוד): << דובר >>

כן.

<< דובר >> היו"ר בועז טופורובסקי: << דובר >>

אפשר גם יותר בקצרה מחברת הכנסת סטרוק?

<< דובר >> יואב קיש (הליכוד): << דובר >>

לא יודע, אני לא הולך להאריך, אבל כן חשוב לי לומר, אני פונה בעיקר, חבר
הכנסת טופורובסקי, אני לא פונה לשכנע את אוסאמה סעדי ולא את עופר כסיף, אני
חושב שגם אותך אני לא צריך לשכנע, אני לא חושב שאני יכול, אני כן רוצה
לשכנע את חבר הכנסת ניר אורבך, את חברת הכנסת שרן השכל, אני אשמח אם תקשיבי
לדבריי, ואולי גם את חבר הכנסת יבגני סובה.

הסיפור הוא פשוט, ההחלטה הזו הייתה צריכה לעבור בממשלה הקודמת, מי שבלם את
העברת ההחלטה בממשלה הקודמת היה שר הבינוי והשיכון הנוכחי השר זאב אלקין.
אלקין אמר שלא יכול להיות שעושים פה אפליה, מסדירים את היישובים הבדואיים
ולא מסדירים את ההתיישבות הצעירה, ובגלל האמירה הזו שלו, חבר הכנסת אורבך,
אתה יודע שההחלטה לא עברה בממשלה הקודמת.

<< דובר >> מיכאל מלכיאלי (ש"ס): << דובר >>

זה אלקין של היום?

<< דובר >> יואב קיש (הליכוד): << דובר >>

זה אותו אלקין שהיום קובע, השר המקשר ודמות מפתח.

<< דובר >> מיכאל מלכיאלי (ש"ס): << דובר >>

בן דוד שלו?

<< דובר >> יואב קיש (הליכוד): << דובר >>

אני לא צוחק, אני מדבר ברצינות, חבר הכנסת מלכיאלי. פנינו אליו במכתב מסודר
עם דרישה שלדעתי היו כ-40 חברי כנסת חתומים עליה ואני פונה פה לנציגיו,
חברת הכנסת שרן השכל, שנמצאת באותה מפלגה איתו, ושהוא התנגד לעשות את זה
ולכן אנחנו פה לא מבקשים להעביר את זה בממשלה, את הבקשה מהממשלה אנחנו
עושים, אבל לפחות שנוכל להסדיר את הדבר הזה ולעשות דיון, לתת לנו את הצ'אנס
להעלות את הנושא הזה לסדר היום. זה לא קורה עד עכשיו ואנחנו במאני טיים מה
שנקרא מכל הבחינות של האירוע הזה ואם לא נצליח, אני אומר את זה עכשיו לכם,
לחברי הכנסת ניר אורבך ושרן השכל ויבגני סובה, אם אנחנו עכשיו במהלך ההסדרה
של הבדואים לא נסדיר את ההתיישבות הצעירה אנחנו כולנו נכשלנו מאוד ואני
מצפה מכם להצביע בעד עכשיו.

<< דובר >> היו"ר בועז טופורובסקי: << דובר >>

תודה, חבר הכנסת קיש. חבר הכנסת גינזבורג.

<< דובר >> רם שפע (העבודה): << דובר >>

לי רק חשוב להגיד שההתיישבות שם איננה צעירה.

<< דובר >> אורית מלכה סטרוק (הציונות הדתית): << דובר >>

אתה צודק.

<< דובר >> מיכאל מלכיאלי (ש"ס): << דובר >>

זו הבושה שיש.

<< דובר >> יואב קיש (הליכוד): << דובר >>

אני לא מנסה לשכנע גם את רם שפע.

<< דובר >> רם שפע (העבודה): << דובר >>

סתם, סתם.

<< דובר >> יואב קיש (הליכוד): << דובר >>

אני גם לא מנסה לשכנע את חבר הכנסת רם שפע.

<< דובר >> אורלי לוי אבקסיס (הליכוד): << דובר >>

הוא דואג להתיישבות ב - - -

<< דובר >> רם שפע (העבודה): << דובר >>

תראי איך אני מתאפק יפה לא לענות.

<< דובר >> היו"ר בועז טופורובסקי: << דובר >>

חבר הכנסת גינזבורג, סגן יושב ראש הכנסת, להסביר את החלטת הנשיאות.

<< דובר >> איתן גינזבורג (כחול לבן): << דובר >>

חברי הכנסת, אני רוצה להשיב למערערים, ברשותכם, אם זה מעניין אתכם.

<< דובר >> עאידה תומא סלימאן (הרשימה המשותפת): << דובר >>

זאת לא התיישבות, אלה התנחלויות ואין מה להשוות עם אזרחים ש - - - לאדמות
שלהם.

<< דובר >> היו"ר בועז טופורובסקי: << דובר >>

אפשר, בבקשה, לתת לחבר הכנסת גינזבורג לדבר?

<< דובר >> אורית מלכה סטרוק (הציונות הדתית): << דובר >>

איתן, סליחה, אם אתה מוכן להתייחס גם לדברים העקרוניים שאמרתי, בבקשה,
בפתיח?

<< דובר >> איתן גינזבורג (כחול לבן): << דובר >>

אני רוצה להתייחס לנימוקי הנשיאות. הבקשה הוגשה כבקשה לדיון דחוף, הצעה
דחופה לסדר יום, אחת מני 16 בקשות שהוגשו על ידי הרבה מהחברים שיושבים פה
סביב השולחן שלא ערערו על ההחלטה של הנשיאות. הנשיאות בסופו של יום צריכה
למנות או לברור מתוך כל הבקשות את ההצעות שהיא חושבת שצריך להעלות אותן
השבוע לסדר היום. אני מזכיר לכם שהתקנון מגביל אותנו במספר ההצעות. אנחנו
מקיימים את הדיון, היה שם - - -

<< דובר >> אורלי לוי אבקסיס (הליכוד): << דובר >>

מה זאת אומרת התקנון מגביל את מספר ההצעות? כמה הוא מגביל במספר ההצעות?

<< דובר >> איתן גינזבורג (כחול לבן): << דובר >>

עד ארבע. אני מזכיר שבנשיאות יושבים גם נציגי האופוזיציה וגם נציגי
הקואליציה וההחלטות מתקבלות אחר דיון ושיח בין כל הגורמים. אנחנו כמובן לא
עושים איפה בין אופוזיציה לקואליציה, הרבה הצעות דחופות לסדר שהוגשו הוגשו
על ידי אנשי אופוזיציה ולפעמים אפילו הצעות שרק על ידי חברי אופוזיציה והן
אושרו. אנחנו לא מערערים על חשיבותם של נושאים כאלה ואחרים, חזקה על חברי
הכנסת שמגישים הצעה דחופה לסדר שהנושא חשוב ודחוף ויקר לליבם ובוער, אבל
בסוף אנחנו צריכים לעשות איזה מין סדר עדיפות ולהתחשב גם בסדר יומה העמוס
של המליאה, בעומס החקיקה הפרטית, בעומס החקיקה הממשלתית שתקוע בגלל הקמת
הממשלה וגם לאור העובדה שבשבוע הבא זה השבוע האחרון של הכנסת ולכן יש
הצטברות של הרבה מאוד נושאים.

לכן אני אומר, גם הנושא של הסדרת ההתיישבות הצעירה ביהודה ושומרון, כפי
שהוגשה על ידי ארבעה חברי כנסת, אבל הוגש ערעור רק על ידי שניים מחברי
הכנסת, לא על ידי כולם, אני מציע שהצעה כזאת תידון ב - - -

<< דובר >> מיכאל מלכיאלי (ש"ס): << דובר >>

אי אפשר לבקש ש - - -

<< דובר >> איתן גינזבורג (כחול לבן): << דובר >>

אפשר לבקש לדבר בלי הפרעה?

<< דובר >> היו"ר בועז טופורובסקי: << דובר >>

אפשר וגם ראוי שיקרה.

<< דובר >> איתן גינזבורג (כחול לבן): << דובר >>

אני הייתי מציע להגיש הצעה רגילה לסדר היום ולא דחופה כזאת שצריכים לדון
מהיום להיום כשיש סדר יום, שתשובץ בסדר יומה הרגיל של הכנסת, אפשר להעלות
את זה לדיון גם בוועדת חוץ וביטחון ובעוד כל מיני פורומים אחרים. בסד
הזמנים שבו אנחנו נמצאים, לאור עומס הבקשות הדחופות לסדר ולאור העומס, כל
מה שדיברתי קודם, אני מציע בשלב הזה לא לקבל את הערעור לאור העובדה שרק
שניים מהמציעים ערערו על הדבר הזה ו - - -

<< דובר >> אורלי לוי אבקסיס (הליכוד): << דובר >>

כמה הצעות דחופות לסדר אושרו?

<< דובר >> היו"ר בועז טופורובסקי: << דובר >>

תודה, חבר הכנסת גינזבורג. כן, חבר הכנסת קיש.

<< דובר >> אורלי לוי אבקסיס (הליכוד): << דובר >>

יש חמישה, טעית. מבחינת התקנון חמישה נושאים - - -

<< דובר >> איתן גינזבורג (כחול לבן): << דובר >>

אני לא יכול לענות לך כי שום דבר שאת אומרת לגבי עובדות אין לי יכולת
להתווכח איתך, כי כל מה שאת אומרת אני מסכים מראש.

<< דובר >> אורלי לוי אבקסיס (הליכוד): << דובר >>

אבל בדקנו את התקנון. אז עובדה, יש גם ניסיון ויש גם ידע.

<< דובר >> איתן גינזבורג (כחול לבן): << דובר >>

אני לא מתווכח עם רמת הניסיון שלך ורמת ה - - -

<< דובר >> קריאה: << דובר >>

אבל היא שאלה שְאלה, למה אתה - - -

<< דובר >> היו"ר בועז טופורובסקי: << דובר >>

אין בעיות, אני כבר אברר את זה. בבקשה, חבר הכנסת קיש.

<< דובר >> אורלי לוי אבקסיס (הליכוד): << דובר >>

סעיף א(1) לתקנון – לא, אם סגן יושב ראש הכנסת נותן פה איזה שהוא - - -

<< דובר >> יצחק פינדרוס (יהדות התורה): << דובר >>

יואב, הברירה היחידה שנשארה לנו זה להחתים היום 40 חתימות ולעשות - - -

<< דובר >> היו"ר בועז טופורובסקי: << דובר >>

אני לא יכול לשמוע.

<< דובר >> איתן גינזבורג (כחול לבן): << דובר >>

אני לא תיקנתי אותך עם כל הסילופים שאמרת היום במליאה, המון אי דיוקים
בעובדות, כמו שאת אוהבת - - -

<< דובר >> אורלי לוי אבקסיס (הליכוד): << דובר >>

בוא נדבר על עובדות, אתה אמרת שהתקנון - - -

<< דובר >> היו"ר בועז טופורובסקי: << דובר >>

אנחנו לא פותחים את זה, אנחנו בדיון על ערעור.

<< דובר >> אורלי לוי אבקסיס (הליכוד): << דובר >>

רגע, הערה לסדר. שאלתי אותו, כסגן יושב ראש הכנסת - - -

<< דובר >> היו"ר בועז טופורובסקי: << דובר >>

לא, אל תעשי הערה לסדר על מה שהיה במליאה.

<< דובר >> אורלי לוי אבקסיס (הליכוד): << דובר >>

לא, לא, לא, עכשיו עכשיו, שאלתי אותו לכמה אתם מוגבלים, כי הוא אמר שהתקנון
מגביל אותם, אז הוא אמר לארבעה, לארבע הצעות דחופות לסדר. התקנון קודם כל
לא מגביל לארבע, ועדיין אישרתם שלוש הצעות דחופות לסדר כשאפשר בכלל לאשר
חמש הצעות דחופות לסדר.

<< דובר >> היו"ר בועז טופורובסקי: << דובר >>

הסברנו מקודם שיש גם סדר יום עמוס.

<< דובר >> אורלי לוי אבקסיס (הליכוד): << דובר >>

לכן אני אומרת שבוודאי היה אפשר לאפשר עוד נושא דחוף לסדר והתקנון לא מנע
את זה. אז כל פעם שמציגים את התקנון כאילו אנחנו חייבים להגיד 'אדוני היושב
ראש', לא חייב.

<< דובר >> היו"ר בועז טופורובסקי: << דובר >>

תודה, חברת הכנסת אבקסיס.

<< דובר >> אורלי לוי אבקסיס (הליכוד): << דובר >>

אני יודעת שבקואליציה - - -

<< דובר >> היו"ר בועז טופורובסקי: << דובר >>

אבל אתם גם יכולים לפנות לסגני הנשיאים מטעם האופוזיציה.

<< דובר >> יצחק פינדרוס (יהדות התורה): << דובר >>

לא, אין סגני נשיא מטעם האופוזיציה.

<< דובר >> אורלי לוי אבקסיס (הליכוד): << דובר >>

אתם מצטטים דברים - - -

<< דובר >> איתן גינזבורג (כחול לבן): << דובר >>

לא, לא ציטטתי, גברתי. כהרגלך את מסלפת דברים.

<< דובר >> אורלי לוי אבקסיס (הליכוד): << דובר >>

סעיף ד(1) - - -

<< דובר >> איתן גינזבורג (כחול לבן): << דובר >>

אני אמרתי שאנחנו מוגבלים במספר הנושאים, את שאלת שאלה - - -

<< דובר >> קריאה: << דובר >>

מרגי היה שם.

<< דובר >> יצחק פינדרוס (יהדות התורה): << דובר >>

לא, הדיחו אותו. את מרגי הדיחו יומיים קודם.

<< דובר >> היו"ר בועז טופורובסקי: << דובר >>

אתה מתבלבל - - -

<< דובר >> אורלי לוי אבקסיס (הליכוד): << דובר >>

אני מוכנה - - -

<< דובר >> איתן גינזבורג (כחול לבן): << דובר >>

בסדר גמור, תסלפי גם את הדברים שלי, את רגילה לזה לאחרונה ונהנית מזה.

<< דובר >> היו"ר בועז טופורובסקי: << דובר >>

חבר הכנסת לוי אבקסיס. יואב קיש. נו די, איתן.

<< דובר >> אורלי לוי אבקסיס (הליכוד): << דובר >>

איתן, תעשה שיעורי בית. תעשה לי טובה ואז - - -

<< דובר >> איתן גינזבורג (כחול לבן): << דובר >>

אני אבוא אלייך ואעשה שיעורי בית פרטניים.

<< דובר >> אורלי לוי אבקסיס (הליכוד): << דובר >>

אין בעיה, יש לי תעריף מאוד זול.

<< דובר >> איתן גינזבורג (כחול לבן): << דובר >>

אם את גובה תשלום אני אשקול זאת.

<< דובר >> אורלי לוי אבקסיס (הליכוד): << דובר >>

אני יכולה ללמד הרבה מאוד מהח"כים החדשים פה ובטח מהנורבגים את הכללים
בכנסת. אל תצטט תקנון כשאתה לא מכיר את התקנון.

<< דובר >> היו"ר בועז טופורובסקי: << דובר >>

חברת הכנסת לוי אבקסיס, בבקשה.

<< דובר >> איתן גינזבורג (כחול לבן): << דובר >>

לא ציטטתי אותו.

<< דובר >> אורלי לוי אבקסיס (הליכוד): << דובר >>

אמרת שהתקנון נותן לכם ארבע הצעות - - -

<< דובר >> איתן גינזבורג (כחול לבן): << דובר >>

אמרתי - - -

<< דובר >> היו"ר בועז טופורובסקי: << דובר >>

זכות הדיבור היא של יואב קיש.

<< דובר >> איתן גינזבורג (כחול לבן): << דובר >>

אמרתי שהוא מגביל אותנו במספר ולא ציינתי מספר.

<< דובר >> היו"ר בועז טופורובסקי: << דובר >>

חבר הכנסת גינזבורג, די. חבר הכנסת קיש.

<< דובר >> יואב קיש (הליכוד): << דובר >>

אני רק מילה בקצרה, אני ישבתי בעבר בכיסא שלך כיו"ר הוועדה, מעולם לא הייתי
סגן יושב ראש אז מעולם לא באתי לנמק מדוע, אני רק אומר דבר אחד, בסוף ההליך
הזה שאנחנו עושים הוא לא של ועדת קישוט, זאת אומרת יש לוועדה הזאת סמכות
להפעיל override על החלטת הנשיאות המכובדת ככל שתהיה ועשינו את זה בעבר,
זאת אומרת - - -

<< דובר >> איתן גינזבורג (כחול לבן): << דובר >>

גם אנחנו בשבוע שעבר.

<< דובר >> יואב קיש (הליכוד): << דובר >>

איתן, לא הפרעתי לך.

<< דובר >> איתן גינזבורג (כחול לבן): << דובר >>

בשבוע שעבר עשינו את זה.

<< דובר >> יואב קיש (הליכוד): << דובר >>

אני הפרעתי לדבריך? אני מבקש רגע לומר, מה שאתה אמרת פה ונימקת, אני שמעתי
את זה בהרבה דיונים, סגני יושב ראש אחרים אומרים, וזה בסדר, אני לא בא אליך
בטענות, אני מבין היטב את עמדתך, שיקול הדעת של חברי הוועדה פה צריך להיות,
למרות שמה שנאמר על ידי נשיאות שמיוצגת על ידי סגן היושב ראש, האם אנחנו,
כחברי כנסת, רוצים להפעיל שיקול דעת שניתן לנו לפי התקנות.

<< דובר >> היו"ר בועז טופורובסקי: << דובר >>

תודה. אני מעלה להצבעה.

<< דובר >> יואב קיש (הליכוד): << דובר >>

רגע, לכן - - -

<< דובר >> היו"ר בועז טופורובסקי: << דובר >>

לא, די, אני מעלה להצבעה את הערעור על החלטת הנשיאות - -

<< דובר >> יואב קיש (הליכוד): << דובר >>

רגע, רגע, אני אסור לי להצביע - - -

<< דובר >> היו"ר בועז טופורובסקי: << דובר >>

- - שלא לאשר דחיפות הצעות לסדר היום - - -

<< דובר >> יואב קיש (הליכוד): << דובר >>

רגע, בועז, אני רוצה לשאול אם אני יכול - - -

<< דובר >> היו"ר בועז טופורובסקי: << דובר >>

לא, אתה סיימת. אם אתה יכול להצביע?

<< דובר >> יואב קיש (הליכוד): << דובר >>

כן.

<< דובר >> היו"ר בועז טופורובסקי: << דובר >>

לא, יש כאן שני חברי ליכוד.

<< דובר >> ארבל אסטרחן: << דובר >>

לא, מערער לא יכול להצביע.

<< דובר >> היו"ר בועז טופורובסקי: << דובר >>

הסדרת ההתיישבות הצעירה ביהודה ושומרון, מי בעד הערעור? שירים את ידו. רק
חברי ועדה.

<< דובר >> מיכאל מלכיאלי (ש"ס): << דובר >>

לא יאומן, עשר מעלות ימינה.

<< דובר >> אורית מלכה סטרוק (הציונות הדתית): << דובר >>

- - - ושרן, תצביעו איתנו, מה קורה לכם?

<< דובר >> מיכאל מלכיאלי (ש"ס): << דובר >>

שרן, זה עשר מעלות ימינה. איפה בנט?

<< דובר >> היו"ר בועז טופורובסקי: << דובר >>

מי נגד הערעור? שירים את ידו.

<< דובר >> מיכל וולדיגר (הציונות הדתית): << דובר >>

אורית, מה את מצפה? הם הצביעו נגד בריאות הנפש, את מצפה שיצביעו בעד?
בחייך.

<< דובר >> יואב קיש (הליכוד): << דובר >>

ביזיון.

<< דובר >> מיכאל מלכיאלי (ש"ס): << דובר >>

ביזיון.

<< דובר >> יואב קיש (הליכוד): << דובר >>

נגד ההתיישבות הצעירה.

<< דובר >> מיכל וולדיגר (הציונות הדתית): << דובר >>

ונגד בריאות הנפש.

<< דובר >> אופיר כץ (הליכוד): << דובר >>

תקווה חדשה, ימינה, ישראל ביתנו, נגד ההתיישבות הצעירה.

<< דובר >> מיכאל מלכיאלי (ש"ס): << דובר >>

זה לא יאומן.

<< דובר >> יואב קיש (הליכוד): << דובר >>

נגד ההתיישבות.

<< דובר >> מיכל וולדיגר (הציונות הדתית): << דובר >>

ונגד בריאות הנפש. אתה יודע שעידית הצביעה נגד?

<< דובר >> היו"ר בועז טופורובסקי: << דובר >>

עשרה נגד, חמישה בעד, הערעור נדחה. אני עובר לסעיף הבא בסדר היום.

הצבעה

בעד – 5

נגד – 10

לא אושר.

<< דובר >> אורית מלכה סטרוק (הציונות הדתית): << דובר >>

רביזיה.

<< דובר >> יואב קיש (הליכוד): << דובר >>

רביזיה.

<< דובר >> מיכאל מלכיאלי (ש"ס): << דובר >>

לא יאומן.

<< דובר >> אורלי לוי אבקסיס (הליכוד): << דובר >>

רגע, ספרו אותי? כי אני לא ידעתי מה מערך הכוחות.

<< דובר >> מיכאל מלכיאלי (ש"ס): << דובר >>

רגע, מתי אני מדבר, בועז?

<< דובר >> יואב קיש (הליכוד): << דובר >>

אני מבקש רביזיה.

<< דובר >> אורלי לוי אבקסיס (הליכוד): << דובר >>

לא, יש פה טעות בספירה, לדעתי.

<< דובר >> מיכאל מלכיאלי (ש"ס): << דובר >>

מותר לקואליציה לטעות.

<< דובר >> אורלי לוי אבקסיס (הליכוד): << דובר >>

רגע, אדוני היושב ראש - - -

<< דובר >> יצחק פינדרוס (יהדות התורה): << דובר >>

דרך אגב, אני רק רוצה להבין, איך יש עשרה לקואליציה?

<< דובר >> יואב קיש (הליכוד): << דובר >>

כמה נציגים יש לליכוד?

<< דובר >> יצחק פינדרוס (יהדות התורה): << דובר >>

איך יש פה עשרה לקואליציה?

<< דובר >> אורלי לוי אבקסיס (הליכוד): << דובר >>

איך יש חמישה לאופוזיציה? אתה לא הצבעת?

<< דובר >> יצחק פינדרוס (יהדות התורה): << דובר >>

אני הצבעתי. מלכיאלי גם הצביע.

(היו"ר ניר אורבך)

<< דובר >> בועז טופורובסקי (יש עתיד): << דובר >>

אדוני היושב ראש, אני רק רוצה להתייחס ברשותכם לערעור של אוסאמה סעדי.
הגענו להסכמה עם יושבת ראש ועדת העבודה, הרווחה והבריאות שהנושא יידון שם
בוועדה, לכן, אוסאמה, אם אתה מסכים - - -

<< דובר >> אוסאמה סעדי (הרשימה המשותפת): << דובר >>

כן, אני ביחד עם חברי רם שפע ו - - -

<< דובר >> יצחק פינדרוס (יהדות התורה): << דובר >>

כן, תשע מול שש.

<< דובר >> אוסאמה סעדי (הרשימה המשותפת): << דובר >>

אפשר שקט? פינדרוס.

<< דובר >> יצחק פינדרוס (יהדות התורה): << דובר >>

זה טוב לבג"צ.

<< דובר >> אוסאמה סעדי (הרשימה המשותפת): << דובר >>

פינדרוס.

<< דובר >> יואב קיש (הליכוד): << דובר >>

פינדרוס, הקואליציה מדברת, לא להפריע לקואליציה.

<< דובר >> אוסאמה סעדי (הרשימה המשותפת): << דובר >>

אה נו, אל תגזים. לאור ההצעה לפנות ליושבת ראש ועדת העבודה, חברת הכנסת
אפרת רייטן, פנינו אליה ביחד עם חברי רם שפע, יו"ר סיעת העבודה - - -

<< דובר >> יואב קיש (הליכוד): << דובר >>

שותפך לקואליציה.

<< דובר >> אוסאמה סעדי (הרשימה המשותפת): << דובר >>

לא, והיא אכן חשבה מלכתחילה אפילו לקיים דיון ומפאת החשיבות, וזה נושא לא
פוליטי ולא מפלגתי, יואב קיש - - -

<< דובר >> יואב קיש (הליכוד): << דובר >>

אני בעד.

<< דובר >> אוסאמה סעדי (הרשימה המשותפת): << דובר >>

אז לכן אני אומר - - -

<< דובר >> יואב קיש (הליכוד): << דובר >>

אבל למה לנו זה לא עובד ולך זה עובד?

<< דובר >> יצחק פינדרוס (יהדות התורה): << דובר >>

מסיבה אחת, הוא בקואליציה.

<< דובר >> מיכאל מלכיאלי (ש"ס): << דובר >>

זו היכולת של מפלגה שהיא בקואליציה לבין האופוזיציה.

<< דובר >> אוסאמה סעדי (הרשימה המשותפת): << דובר >>

אז חברת הכנסת רייטן תקיים השבוע או בשבוע הבא, אבל בכל מקרה לפני הפגרה,
דיון בנושא החשוב של קצבאות הנכים ומאבק הנכים ולכן מאחר שהמטרה היא לקיים
דיון, בין אם זה הצעה דחופה ובין אם זה דיון מהיר, אני מסיר את הערעור.

<< דובר >> אורית מלכה סטרוק (הציונות הדתית): << דובר >>

איך זה שעידית סילמן לא הציעה לעשות אותו דבר עם בריאות הנפש? מעניין.

<< דובר >> בועז טופורובסקי (יש עתיד): << דובר >>

אני הצעתי. אני הצעתי את זה, היא אמרה: לא, אני רוצה הצבעה. אני אמרתי לה
בואי נגיע להבנה.

<< דובר >> אורלי לוי אבקסיס (הליכוד): << דובר >>

בואו נעשה רביזיה ואולי עוד נציל משהו.

<< דובר >> אוסאמה סעדי (הרשימה המשותפת): << דובר >>

אז אני מבקש להסיר את הערעור. בועז, עשו על זה רביזיה?

<< דובר >> בועז טופורובסקי (יש עתיד): << דובר >>

כן.

<< נושא >> ב. המלצה למינוי יושב ראש לוועדה לקידום מעמד האישה ולשוויון
מגדרי. << נושא >>

<< יור >> היו"ר ניר אורבך: << יור >>

הנושא הבא, אנחנו כרגע בסעיף ב', המלצה למינוי יושב ראש לוועדה לקידום מעמד
האישה ולשוויון מגדרי, ההמלצה לבחור בחברת הכנסת עאידה תומא סלימאן כיושבת
ראש הוועדה. לפני שאנחנו עוברים להצבעה, מישהו מחברי הכנסת רוצה להתבטא
בעניין? חבר הכנסת סעדי, בבקשה.

<< דובר >> מירב בן ארי (יש עתיד): << דובר >>

תנו לשמוע את אוסאמה.

<< יור >> היו"ר ניר אורבך: << יור >>

חבר הכנסת סעדי, תן להם עוד רבע דקה. חבר הכנסת פינדרוס, או שאתם נשארים או
שאני מבקש שתפסיקו פה - - -

<< דובר >> מירב בן ארי (יש עתיד): << דובר >>

לא, לא, אנחנו רוצים לשמוע את אוסאמה.

<< דובר >> שרן מרים השכל (תקווה חדשה): << דובר >>

תמשיך, הם רוצים לקחת חלק בוועדה.

<< דובר >> מירב בן ארי (יש עתיד): << דובר >>

אבל תדבר, אוסאמה.

<< יור >> היו"ר ניר אורבך: << יור >>

עוד שנייה, מירב.

<< דובר >> אוסאמה סעדי (הרשימה המשותפת): << דובר >>

שביטן יחליט מה הוא רוצה.

<< דובר >> דוד ביטן (הליכוד): << דובר >>

ככה, כי זה הנושא של - - -

<< דובר >> בועז טופורובסקי (יש עתיד): << דובר >>

חבר הכנסת ביטן, כשאני דיברתי הם הרגו אותי, רק ניר החליף אותי אתה עושה
סדר.

<< דובר >> מירב בן ארי (יש עתיד): << דובר >>

הוא בא לפה ואמר לכולם ללכת. קץ הדמוקרטיה.

<< דובר >> מיכאל מלכיאלי (ש"ס): << דובר >>

יום שחור לדמוקרטיה.

<< יור >> היו"ר ניר אורבך: << יור >>

חבר הכנסת סעדי.

<< דובר >> אוסאמה סעדי (הרשימה המשותפת): << דובר >>

אדוני היושב ראש, חבריי חברי הכנסת - - -

<< יור >> היו"ר ניר אורבך: << יור >>

חבר הכנסת סעדי, עוד רגע.

<< דובר >> אוסאמה סעדי (הרשימה המשותפת): << דובר >>

אפשר שקט?

<< דובר >> מירב בן ארי (יש עתיד): << דובר >>

כן.

<< דובר >> אוסאמה סעדי (הרשימה המשותפת): << דובר >>

מירב, את רוצה לשמוע?

<< דובר >> מירב בן ארי (יש עתיד): << דובר >>

אני מאוד רוצה לשמוע, בגלל זה באתי לפה.

<< דובר >> אוסאמה סעדי (הרשימה המשותפת): << דובר >>

תודה רבה. בהתאם לסיכום בין הרשימה המשותפת לבין השר אלקין בעניין הקמת
והרכב הוועדות הגענו לסיכום שהרשימה המשותפת תקבל ראשות ועדה חשובה, הוועדה
למעמד האישה, ואנחנו ברשימה המשותפת מציעים את חברתנו עאידה תומא סלימאן
כיושבת ראש הוועדה החשובה הזו. אנחנו מייחסים חשיבות רבה לוועדה הזו,
חברתנו עאידה הייתה בכנסת ה-20 יושבת ראש הוועדה והיא עשתה עבודה חשובה
למען קידום זכויות ומעמד הנשים ואנחנו בטוחים שהיא תמשיך למלא את התפקיד
הזה בהצלחה ואנחנו מאחלים לה הצלחה, הצלחתך היא הצלחה של כולנו ולכן אנחנו
מבקשים להצביע בעד זה, אדוני היושב ראש.

<< יור >> היו"ר ניר אורבך: << יור >>

חבר הכנסת סעדי, תודה רבה. מישהו עוד רוצה להתבטא? אז אנחנו נעבור להצבעה.
מי בעד ההמלצה לבחור בחברת הכנסת עאידה תומא סלימאן כיושבת ראש הוועדה?

<< דובר >> קריאה: << דובר >>

שמונה בעד.

<< יור >> היו"ר ניר אורבך: << יור >>

מיותר לשאול מי נגד, נכון?

הצבעה

אושר.

<< יור >> היו"ר ניר אורבך: << יור >>

פה אחד המלצת הוועדה היא חברת הכנסת עאידה תומא סלימאן. עוד לא נאחל לה מזל
טוב, אנחנו - - - בהמשך.

<< דובר >> עאידה תומא סלימאן (הרשימה המשותפת): << דובר >>

תודה לכם.

<< יור >> היו"ר ניר אורבך: << יור >>

הודעה לפרוטוקול, בסעיף א'4 בסדר היום, הערעור של חברי הכנסת קיש וסטרוק,
התוצאות האמיתיות היו תשע נגד וחמש בעד ולא כפי שספרנו מקודם, נספרו בטעות
שני קולות במקום קול אחד ולכן תשע נגד ובעד חמש.

חברת הכנסת השכל נמצאת פה?

<< דובר >> נועה בירן-דדון: << דובר >>

יש פה מישהו מוועדת החוקה שיכול לנמק את הדחיפות לנושא הזה? מכיר את הנושא
הזה?

<< דובר >> בועז טופורובסקי (יש עתיד): << דובר >>

אף אחד כאן לא בוועדת חוקה.

<< יור >> היו"ר ניר אורבך: << יור >>

אנחנו נצא להפסקה של חמש דקות.

<< דובר >> בועז טופורובסקי (יש עתיד): << דובר >>

אתה לא רוצה לסעיף 98?

<< דובר >> מירב בן ארי (יש עתיד): << דובר >>

רגע, בוא נמשיך, לא? אנחנו יכולים להמשיך ותביאו אותו. ניר, זה בסדר.

<< יור >> היו"ר ניר אורבך: << יור >>

לא, הבעיה היא שכתוב לי ששרן גם מנמקת את זה.

ה. קביעת סדרי דיון מיוחדים לפי סעיף 98 לתקנון הכנסת, לרבות פטור מחובת
הנחה לפני הקריאה השנייה והשלישית בהצעת חוק הדיינים (תיקון מס' 30),
התשפ"א-2021 (מ/1436).

<< יור >> היו"ר ניר אורבך: << יור >>

אנחנו עוברים לסעיף ה', קביעת סדרי דיון מיוחדים לפי סעיף 98 לתקנון הכנסת,
לרבות פטור מחובת הנחה לפני הקריאה השנייה והשלישית בהצעת חוק הדיינים
(תיקון מספר 30), התשפ"א-2021, מ/1436. אני מבקש מחבר הכנסת טופורובסקי
לנמק.

<< דובר >> בועז טופורובסקי (יש עתיד): << דובר >>

תודה רבה, אדוני היושב ראש. להצעת חוק הדיינים הוגשו כ-190 הסתייגויות
שחתומים עליהן 52 חברי אופוזיציה, לדעתי גם יש הסתייגות מהקואליציה, נכון?

<< יור >> היו"ר ניר אורבך: << יור >>

נכון, יש הסתייגות של חבר הכנסת יום טוב כלפון, נאפשר לו זמן גם כן לדבר.

<< דובר >> ארבל אסטרחן: << דובר >>

אפשר לתת לו שלוש דקות.

<< דובר >> בועז טופורובסקי (יש עתיד): << דובר >>

ועוד מאות הסתייגויות חלופיות. אם אנחנו רוצים לאפשר את כל הדיון המלא
אנחנו מדברים על למעלה מ-30 יממות, זאת אומרת למעלה מ-30 יום, ברור שאי
אפשר לעמוד בכזה סדר יום ובכאלה זמנים.

<< דובר >> יצחק פינדרוס (יהדות התורה): << דובר >>

אני רוצה את זכות הדיבור.

<< דובר >> בועז טופורובסקי (יש עתיד): << דובר >>

אנחנו מדברים על הצעה זהה להצעה שהוסרה מסדר היום בקריאה שלישית לפני פחות
משבועיים ובעצם ההצעה הזו עברה את כל הדיונים ואת הכול למרות שאנחנו עושים
את תהליך החקיקה החדש, חלק לא מבוטל מההסתייגויות הן זהות וגם יש שאלה אם
הן בכלל ענייניות, אבל זו שאלה של הצבעה, ולכן אנחנו רוצים לקצר את הדיון
ולעשות אותו דיון מקוצר של - - -

<< דובר >> יצחק פינדרוס (יהדות התורה): << דובר >>

אני רוצה להתייחס, אדוני היושב ראש.

<< דובר >> בועז טופורובסקי (יש עתיד): << דובר >>

אנחנו רוצים דיון של שלוש שעות פלוס חמש הצבעות שמיות לכל צד עם אפשרות
כמובן ליושב ראש לאפשר לכל צד יותר הצבעות שמיות.

<< דובר >> יצחק פינדרוס (יהדות התורה): << דובר >>

אני רוצה להתייחס, אדוני היושב ראש, ואני ארצה גם חוות דעת שלך בעניין.

<< דובר >> ארבל אסטרחן: << דובר >>

כמה הצבעות?

<< דובר >> בועז טופורובסקי (יש עתיד): << דובר >>

חמש הצבעות שמיות לכל צד.

<< דובר >> ארבל אסטרחן: << דובר >>

לא, כמה הצבעות בסך הכול?

<< דובר >> בועז טופורובסקי (יש עתיד): << דובר >>

כמה הצבעות בסך הכול בהסתייגויות, יש 192 - - -

<< דובר >> ארבל אסטרחן: << דובר >>

יש 190 ויש עוד מאות חלופיות.

<< דובר >> בועז טופורובסקי (יש עתיד): << דובר >>

אז אני חושב, כמה היה לנו בפעם הקודמת?

<< יור >> היו"ר ניר אורבך: << יור >>

זה מגיע לקרוב ל-500.

<< דובר >> בועז טופורובסקי (יש עתיד): << דובר >>

כמה סיכמתם, שרן?

<< דובר >> שרן מרים השכל (תקווה חדשה): << דובר >>

אני לא יודעת בדיוק כמה סיכמנו, אבל בין שלוש לארבע שעות נראה סביר.

<< דובר >> בועז טופורובסקי (יש עתיד): << דובר >>

אוקיי, ולגבי הסתייגויות?

<< דובר >> יצחק פינדרוס (יהדות התורה): << דובר >>

טוב, אלקין סיכם עם אלקין. אני רוצה להתייחס, אדוני היושב ראש, ואני רוצה
גם חוות דעת משפטית.

<< יור >> היו"ר ניר אורבך: << יור >>

עוד רגע אחד, אני אתן לך להתייחס.

<< דובר >> יצחק פינדרוס (יהדות התורה): << דובר >>

כי הדיון הזה הוא הזוי לחלוטין.

<< יור >> היו"ר ניר אורבך: << יור >>

עוד רגע, חבר הכנסת.

<< דובר >> יצחק פינדרוס (יהדות התורה): << דובר >>

לא, הוא דיון הזוי.

<< יור >> היו"ר ניר אורבך: << יור >>

אבל בסדר, אני אתן לך לדבר עוד רגע.

<< דובר >> יצחק פינדרוס (יהדות התורה): << דובר >>

יש פה משהו מטורף. זה שאלקין מדבר עם אלקין זה חידוש גדול, אבל בכל אופן יש
פה - - -

<< דובר >> בועז טופורובסקי (יש עתיד): << דובר >>

ארבל, האם 75 הסתייגויות זה מספר ראוי לצורך העניין, גם בעצם זה שאנחנו
עוברים על זה עוד פעם? זה 40%.

<< דובר >> ארבל אסטרחן: << דובר >>

צריך לדבר על כל הדבר אם הוא ראוי.

<< דובר >> יצחק פינדרוס (יהדות התורה): << דובר >>

עורכת דין ארבל, אני חושב שיש פה משהו לא תקין בעליל בדיון הזה בכלל. א',
אני חושב שיש משהו לא תקין בוועדה הזאת, שהאופוזיציה לא מיוצגת בה, כי 52
חברי כנסת מיוצגים פה על ידי חמישה חברים, זה נשמע לי הזוי, אבל - - -

<< דובר >> שרן מרים השכל (תקווה חדשה): << דובר >>

הם היו פה, לאן הם הלכו?

<< דובר >> יצחק פינדרוס (יהדות התורה): << דובר >>

זה אני אומר לפרוטוקול. 52 חברי כנסת מיוצגים בוועדה של 15 חברים על ידי
חמישה חברים זה לא תקין.

<< יור >> היו"ר ניר אורבך: << יור >>

שישה.

<< דובר >> שרן מרים השכל (תקווה חדשה): << דובר >>

כשהיה להם חשוב הם הגיעו לפה, חבר הכנסת פינדרוס. זה כנראה לא חשוב להם
מספיק.

<< דובר >> יצחק פינדרוס (יהדות התורה): << דובר >>

אבל אני רוצה להמשיך הלאה, את אי התקינות של הוועדה, ואני מבקש מהיועצת
המשפטית לשים לב. בשעה אחת בצהריים התחיל דיון בוועדת חוקה על ההסתייגויות,
עד לרגע זה, השעה שתיים ושלוש דקות, אף אחד לא יודע כמה הסתייגויות, יכול
להיות שיימשכו חלקן, בגלל עוד משהו הזוי, מגיש ההסתייגויות נמצא במליאה
בנאום כבר שעה ורבע, זאת אומרת הוא אפילו לא יכול טכנית להגיע לוועדת חוקה
ולקבל החלטה מה נמשך ומה לא נמשך.

פשוט דיון הזוי. אתם מנהלים דיון לפני שסיימו את הדיון בוועדת חוקה. יכול
להיות שאנחנו נסיים את הדיון בוועדת חוקה עם שש, שבע, עשר, 12 הסתייגויות,
ואתם היום פה מקבלים החלטה, עכשיו, כאילו הדיון בוועדת חוקה הסתיים, כאילו
אין מליאה פתוחה כרגע כשכולם יודעים שמי שטיפל בהסתייגויות היה שלמה קרעי
שנמצא במליאה ומדבר כרגע ואתם מנהלים דיון מנותק ושואלים את הגב' חברת
הכנסת הנכבדת שרון השכל: הגעתם להסכמה? כנראה אלקין היה צריך להגיע להסכמה
עם - - -

<< דובר >> שרן מרים השכל (תקווה חדשה): << דובר >>

לא שרון, שרן.

<< דובר >> יצחק פינדרוס (יהדות התורה): << דובר >>

שרן השכל, הייתה צריכה להגיע להסכם, כנראה אלקין היה צריך להגיע עם גדעון
סער להסכם או גדעון סער עם אלקין, אין לי מושג מי ומי ומה סוכם, שואל בועז
טופורובסקי מה סוכם. משהו פה נשמע לי לא תקין, לא חוקי.

דבר פשוט מאוד, יסיימו את הדיון בוועדת חוקה, אולי יסיימו שם עם חמש, שש
הסתייגויות עם 12 הסתייגויות, אני לא יודע. אתם מקיימים דיון תיאורטי בשעה
שתיים כשבשעה שתיים התחיל, דרך אגב עכשיו התחיל הדיון בוועדת חוקה, עכשיו
הוא מתקיים, כרגע ארבל יושב ומנמק את עשר ההסתייגויות הראשונות, יכול להיות
שעם זה אנחנו נישאר. באיזה כוח אתם באים לפה וקובעים כרגע דיון ומתעלמים
מהדבר הזה? נכון שהיו דיונים, אבל החוק נפל, בסוף ההליך מתחיל מההתחלה.

הדיון הזה, לדעתי, הגיוני הוא בטח לא, חוקי? אני לא מבין בחוקים, אני גם לא
מתיימר להבין בחוקים ואני מעדיף גם לא להבין. לפי איך שאני רואה שמתעסקים
פה עם חוקים אני מעדיף גם לא להבין בחוקים, אבל הגיוני הוא בטח לא. ואני
אשמח שתהיה לנו התייחסות בכתב של היועצת המשפטית לשלוש השאלות ששאלתי,
הדיון במליאה, דיון בוועדת חוקה, אף אחד לא יודע כמה הסתייגויות יש. דרך
אגב, עד 12 ורבע היה אפשר להגיש אותן אז עוד לא התחיל דיון. עד 12 ורבע
הגישו אותן, עד לרגע זה עוד לא יודעים איזה הסתייגויות נשארות בסוף הדיון
בוועדת חוקה וכרגע מקיימים פה דיון על סעיף 98. נראה לי לא הגיוני, בטח
בוועדה שכפי שאמרנו ביום הראשון, שהאופוזיציה אמרה: תקיימו את הדיון בסלון
ביתו של ניר אורבך והכול יהיה בסדר.

<< יור >> היו"ר ניר אורבך: << יור >>

חבר הכנסת פינדרוס, תודה רבה. חברת הכנסת השכל, בבקשה.

<< דובר >> שרן מרים השכל (תקווה חדשה): << דובר >>

תודה רבה, יושב ראש ועדת הכנסת ניר אורבך. חשוב לי לומר כמה דברים
לפרוטוקול משום שחברי הכנסת קמים בוקר וערב ומאיימים שהם יילכו עם זה לבג"צ
ויבטלו - - -

<< דובר >> יצחק פינדרוס (יהדות התורה): << דובר >>

אני לא מכיר בבג"צ, מה זה בג"צ? יותר גרוע מהכנסת. אם בכנסת אין דמוקרטיה,
בג"צ - - -

<< דובר >> קריאה: << דובר >>

אבל למה אתה מפריע? תן לה לדבר.

<< דובר >> יצחק פינדרוס (יהדות התורה): << דובר >>

מה זה בג"צ? זה בית משוגעים. פוי, אל תזכירי את השם הזה.

<< דובר >> שרן מרים השכל (תקווה חדשה): << דובר >>

כדאי שתאמר זאת לשותפיך במפלגת הליכוד שכבר טענו זאת כמה פעמים, אז כדאי
שתזכיר להם את זה משום שהם כנראה לא מעודכנים. ובעניין הזה, קודם כל ממש
לפני שלוש דקות נכחו כאן מספר רב של חברי אופוזיציה, החל ממפלגת הליכוד
והציונות הדתית וש"ס וכל שאר מפלגות האופוזיציה, מה זאת אומרת? זה לא שהם
לא יכולים להגיע לדיון, הם לא מעוניינים משום שהדיון הזה לא מספיק חשוב
להם.

<< דובר >> יצחק פינדרוס (יהדות התורה): << דובר >>

אמרתי, הם נמצאים בוועדת חוקה כרגע, לא אמרתי לא יכולים להגיע לדיון.

<< דובר >> שרן מרים השכל (תקווה חדשה): << דובר >>

הוא לא חשוב להם, אבל הנה, הפלא ופלא, כאשר הדיון היה חשוב הם דאגו לשריין
את הזמן כדי להגיע ולומר את דבריהם.

<< דובר >> יצחק פינדרוס (יהדות התורה): << דובר >>

אני לא אמרתי שלא יהיו בדיון, אני אמרתי שלא יהיו בדיון? לא זה מה ששאלתי.

<< דובר >> שרן מרים השכל (תקווה חדשה): << דובר >>

הטענה ש - - -

<< דובר >> יצחק פינדרוס (יהדות התורה): << דובר >>

את עונה שלא ממין העניין, אבל את יודעת מה? כנראה את רגילה לבג"צ, שם אפשר
להגיד גם שטויות.

<< דובר >> שרן מרים השכל (תקווה חדשה): << דובר >>

הטענה שלא יכולים להגיע, או שנמנע מהם להגיע - -

<< דובר >> יצחק פינדרוס (יהדות התורה): << דובר >>

מי מנע? מי דיבר על מניעה? אפילו לא הקשבת.

<< דובר >> שרן מרים השכל (תקווה חדשה): << דובר >>

- - הם לא קבילים. הם לא קבילים, פשוט מאוד ככה.

<< דובר >> יצחק פינדרוס (יהדות התורה): << דובר >>

מי דיבר על מניעה?

<< דובר >> שרן מרים השכל (תקווה חדשה): << דובר >>

אז מדוע חברי האופוזיציה לא נמצאים?

<< דובר >> יצחק פינדרוס (יהדות התורה): << דובר >>

לא נמצאים כי הם לא בכוחם היחסי בוועדה. לא על זה דיברתי, אמרתי משהו אחר.

<< דובר >> שרן מרים השכל (תקווה חדשה): << דובר >>

אז אתם - - -

<< דובר >> יצחק פינדרוס (יהדות התורה): << דובר >>

אני מקווה שארבל הבינה את מה ששאלתי, כי את ממש לא מדברת לעניין. סליחה
שאני אומר את זה.

<< דובר >> שרן מרים השכל (תקווה חדשה): << דובר >>

- - - אז איזה שהוא מרמור החליטה שבגלל שהם לא מרוצים אז הם לא יגיעו.

<< דובר >> יצחק פינדרוס (יהדות התורה): << דובר >>

אולי את באמצע הקלטה כמו עידית סילמן, אז זה משהו, זה כתבה, זה - - -

<< דובר >> מירב בן ארי (יש עתיד): << דובר >>

על מה הדיבור? לא הבנתי.

<< דובר >> יצחק פינדרוס (יהדות התורה): << דובר >>

כן, אני לא מבין על מה היא מדברת.

<< דובר >> מירב בן ארי (יש עתיד): << דובר >>

על מה אתם מתווכחים?

<< דובר >> יצחק פינדרוס (יהדות התורה): << דובר >>

אני טוען דבר פשוט, אנחנו עדיין לא יודעים מה יש לנו בכלל.

<< דובר >> מירב בן ארי (יש עתיד): << דובר >>

אני בכלל לא מבינה על מה אתם מתווכחים.

<< דובר >> שרן מרים השכל (תקווה חדשה): << דובר >>

אני מעוניינת לומר דברים לפרוטוקול, כמו שאמרתי, משום שחברי הליכוד
מעוניינים ללכת ולהגיש את העניין הזה לבג"צ על מנת לבטל את החוק.

<< דובר >> מירב בן ארי (יש עתיד): << דובר >>

בסדר, אז שיגישו לבג"צ.

<< דובר >> שרן מרים השכל (תקווה חדשה): << דובר >>

אין בעיה, ולכן לי חשוב לומר דברים לפרוטוקול - - -

<< דובר >> יצחק פינדרוס (יהדות התורה): << דובר >>

שמה? שמקודם הליכוד היה פה, הבנתי.

<< דובר >> שרן מרים השכל (תקווה חדשה): << דובר >>

נקודה.

<< דובר >> יצחק פינדרוס (יהדות התורה): << דובר >>

אני מייצג לצורך העניין גם את הליכוד בעניין הזה.

<< דובר >> שרן מרים השכל (תקווה חדשה): << דובר >>

אז ככל שתמשיכו אני אשמח לומר עוד כמה דברים. הדיון שהתקיים ממש לפני
שבועיים היה דיון בדיוק בדיוק על אותו החוק, על אותם סעיפים, בדיוק עם אותן
ההסתייגויות, זאת אומרת שאותו חבר כנסת שכרגע - -

<< דובר >> יצחק פינדרוס (יהדות התורה): << דובר >>

ממש לא, אני הגשתי שש הסתייגויות יחד עם עשרה ח"כים, לא קשורות.

<< דובר >> שרן מרים השכל (תקווה חדשה): << דובר >>

- - נמצא במליאה ומושך את זמננו, כפי שאמר חבר הכנסת פינדרוס, כבר נימק את
כל ההסתייגויות האלה מספר פעמים בתוך הוועדות.

<< דובר >> יצחק פינדרוס (יהדות התורה): << דובר >>

ממש לא.

<< דובר >> שרן מרים השכל (תקווה חדשה): << דובר >>

כולל פה בוועדה בפעם הקודמת.

<< דובר >> יצחק פינדרוס (יהדות התורה): << דובר >>

את אומרת דברים לא נכונים.

<< דובר >> שרן מרים השכל (תקווה חדשה): << דובר >>

ולכן גם העניין הזה לא קביל ומבחינתי לא נמצא על סדר היום או יש לו איזה
שהיא רלוונטיות.

<< דובר >> יצחק פינדרוס (יהדות התורה): << דובר >>

היא פשוט משקרת. כולם שקרנים שמה, ממשלה של שקרנים. אני אומר לכם, ממשלה של
שקרנים.

<< דובר >> בועז טופורובסקי (יש עתיד): << דובר >>

בסדר, הבנו את הטיעון.

<< דובר >> שרן מרים השכל (תקווה חדשה): << דובר >>

הדבר השלישי, ההסתייגויות עצמן, כפי שאנחנו רואים שהן נכתבו, הן לא באמת
הסתייגויות רציניות. אני רוצה להפנות אתכם לאחת ההסתייגויות מתוך המאות
שהוגשו שאמורות לכלות את זמננו במליאה: לפני סעיף 1, עוד בכלל לפני החוק,
יבוא 'מטרת חוק זה לאפשר את הממשלה לחוקק חוקים ארדואניים. מטרת חוק זה
לאפשר לממשלה לחוקק חוקים אירניים'.

<< דובר >> יצחק פינדרוס (יהדות התורה): << דובר >>

זו טעות, זה חוקים פוטינים, לא ארדואניים.

<< דובר >> שרן מרים השכל (תקווה חדשה): << דובר >>

בואו, כל חבר כנסת שלוקח את עצמו ברצינות - - -

<< דובר >> מירב בן ארי (יש עתיד): << דובר >>

בחיאת שרן, נו, אפילו אנחנו יודעים שזה - - -

<< דובר >> שרן מרים השכל (תקווה חדשה): << דובר >>

מירב, אני לא צריכה את ההערות האלה, תודה רבה.

<< דובר >> מירב בן ארי (יש עתיד): << דובר >>

די, זה כל כך - - -

<< דובר >> יצחק פינדרוס (יהדות התורה): << דובר >>

אז אני אקריא שש הסתייגויות שהגשתי יחד עם עוד עשרה ח"כים, כשעוד לא היה
דיון עליו, לא בפעם הקודמת וגם לא עכשיו. אני הגשתי.

<< יור >> היו"ר ניר אורבך: << יור >>

בסדר. חבר הכנסת פינדרוס, תנו בבקשה לחברת הכנסת - - -

<< דובר >> יצחק פינדרוס (יהדות התורה): << דובר >>

אבל היא משקרת.

<< יור >> היו"ר ניר אורבך: << יור >>

אבל תיתנו לה לדבר.

<< דובר >> שרן מרים השכל (תקווה חדשה): << דובר >>

ולכן אני אומר ככה, שאותן ההסתייגויות שהוגשו לפני כן בעניין חוק
הדיינים - - -

<< דובר >> יצחק פינדרוס (יהדות התורה): << דובר >>

תורידי אותן. אני מציע הצעה, את כל ההסתייגויות שהיו לפני כן תורידו עכשיו.

<< דובר >> שרן מרים השכל (תקווה חדשה): << דובר >>

הן לא באמת הסתייגויות מהותיות שבאו כדי לתקן, לשפר, לעשות, אלא פשוט נועד
כדי לכלות את זמננו על מנת למנוע את העבודה השוטפת של הממשלה, של הכנסת
ולמנוע מאיתנו לבצע את תפקידנו האמיתי כאן כחברי כנסת ולכן אני רוצה לחזק
את דבריו של בועז טופורובסקי, חבר הכנסת, ובאמת לקבוע את סדרי הדיון האלה,
בצדק. תודה רבה.

<< יור >> היו"ר ניר אורבך: << יור >>

תודה.

<< דובר >> מירב בן ארי (יש עתיד): << דובר >>

יאללה, אפשר להתקדם?

<< דובר >> יצחק פינדרוס (יהדות התורה): << דובר >>

ברשותך, יש פה משהו עכשיו, אני מדבר ענייני. אני הגשתי יחד עם עוד עשרה
ח"כים שש הסתייגויות שקשורות אך ורק לחוק ואני מאמין שאתה יודע מאיפה אני
בא אז אתה יודע שכל ההסתייגויות הן נטו מה שאני מאמין בחוק הזה, שש
הסתייגויות יחד עם עוד עשרה ח"כים. ההסתייגויות האלה לא היו בחוק הקודם,
עשר הסתייגויות, יחד עם עשרה ח"כים, שלא היו בדיון הקודם, עוד לא היה בדיון
בוועדת חוקה כי הגישו אותן עד 12 ורבע, הדיון בוועדת חוקה התחיל בשעה אחת
בצהריים.

מאיפה בועז טופורובסקי, שאני מכבד אותו מאוד, ושרן השכל, יודעים מה יהיו
תוצאות הדיון בוועדת חוקה בראשותו של היושב ראש המהולל? מאיפה אתם יודעים
שאתם כבר קובעים עכשיו סדרי דיון? אמרתי, יש לי עשר הסתייגויות יחד עם עשרה
ח"כים, אני יכול להקריא אותן, תגידו לי מה לא ענייני בהסתייגויות האלה, אני
אשמח לדעת.

<< דובר >> שרן מרים השכל (תקווה חדשה): << דובר >>

אז רגע, הנה, אני מבקשת מיושב ראש הוועדה לתת את הזמן לעשר הסתייגויות
במקום למאות ההסתייגויות ש - - -

<< דובר >> יצחק פינדרוס (יהדות התורה): << דובר >>

אין שום בעיה, אני מבקש עשר הסתייגויות שהוגשו על ידי עשרה ח"כים, תיתנו לי
את זה, בסדר גמור.

<< דובר >> שרן מרים השכל (תקווה חדשה): << דובר >>

זה פתרון נהדר להגיע אליו.

<< יור >> היו"ר ניר אורבך: << יור >>

חבר הכנסת טופורובסקי, רצית להגיד משהו?

<< דובר >> בועז טופורובסקי (יש עתיד): << דובר >>

מה זה עשר ההסתייגויות? כמה זמן זה?

<< דובר >> שרן מרים השכל (תקווה חדשה): << דובר >>

כמה זה זמן של עשר הסתייגויות?

<< דובר >> מירב בן ארי (יש עתיד): << דובר >>

מצוין, מצוין.

<< דובר >> שרן מרים השכל (תקווה חדשה): << דובר >>

זה 50 דקות, תיתנו להם 50 דקות לנמק את עשר ההסתייגויות.

<< דובר >> בועז טופורובסקי (יש עתיד): << דובר >>

אתה מבקש 50 דקות דיון על החוק בקריאה שנייה ושלישית?

<< דובר >> יצחק פינדרוס (יהדות התורה): << דובר >>

לא, כפול עשרה ח"כים.

<< דובר >> בועז טופורובסקי (יש עתיד): << דובר >>

כל הסתייגות עשרה ח"כים?

<< דובר >> יצחק פינדרוס (יהדות התורה): << דובר >>

אני אומר לך עוד הפעם, עשר הסתייגויות כפול עשרה ח"כים, מה אתה רוצה? אני
מדבר איתך, כמה שעות זה?

<< דובר >> יבגני סובה (ישראל ביתנו): << דובר >>

אתה רוצה 100 הסתייגויות כפול חמש דקות.

<< דובר >> יצחק פינדרוס (יהדות התורה): << דובר >>

לא, עשר הסתייגויות כפול עשרה ח"כים, לא 52, לא 200.

<< דובר >> מירב בן ארי (יש עתיד): << דובר >>

כל הסתייגות זה שלוש דקות, לא?

<< דובר >> ארבל אסטרחן: << דובר >>

חמש.

<< דובר >> יבגני סובה (ישראל ביתנו): << דובר >>

חבר'ה, עשרה ח"כים, עשר הסתייגויות כל אחד?

<< דובר >> יצחק פינדרוס (יהדות התורה): << דובר >>

לא, אתה עושה חוק שאתה משנה ועדה אתה לא יכול לתת דבר כזה? באיזה סמכות אתה
יכול לעשות דבר כזה?

<< דובר >> יבגני סובה (ישראל ביתנו): << דובר >>

אבל רגע, שנייה, דבר איתי בפשוט. כשאתה אומר עשרה ח"כים עשר הסתייגויות כל
אחד זה 100.

<< יור >> היו"ר ניר אורבך: << יור >>

זה שמונה שעות, הוא מדבר על שמונה שעות, לא כולל הצבעה.

<< דובר >> מירב בן ארי (יש עתיד): << דובר >>

לא, לא, לא. ממש לא.

<< דובר >> יבגני סובה (ישראל ביתנו): << דובר >>

למה?

<< דובר >> מירב בן ארי (יש עתיד): << דובר >>

שמונה שעות?

<< דובר >> יבגני סובה (ישראל ביתנו): << דובר >>

למה?

<< דובר >> מירב בן ארי (יש עתיד): << דובר >>

למה? אני לא מצליחה להבין אתכם, בכנסת הקודמת הפעילו 13 פעמים את 98.

<< דובר >> יצחק פינדרוס (יהדות התורה): << דובר >>

אם יש לכם סמכות תעשו מה שאתם רוצים, אני אומר לכם שזה לא הגיוני לפני
שהסתיים הדיון בוועדת חוקה לנהל את הדיון הזה. הדיון הזה לא יכול להיות
עכשיו, נתתי לכם דוגמה, ראיתם כבר, זה לא דיון, זה לא משא ומתן בין
קואליציה לאופוזיציה, אני לא מנהל שום משא ומתן כי אין לי שום אמון במערכת
הזאת, אני רק אומר לכם את העובדות.

<< דובר >> מירב בן ארי (יש עתיד): << דובר >>

אתה יכול לעשות פה 98 בשקט, די. תיתן עוד שמונה שעות?

<< דובר >> בועז טופורובסקי (יש עתיד): << דובר >>

הם עדיין דנים בזה.

<< דובר >> יצחק פינדרוס (יהדות התורה): << דובר >>

בשביל אלקין, מגיע לו. בשביל שאלקין יהיה חבר ועדה תעשו את המאמץ, תעשו את
המאמץ למען אלקין שיהיה חבר ועדה.

<< דובר >> שרן מרים השכל (תקווה חדשה): << דובר >>

נצביע - - -

<< דובר >> יצחק פינדרוס (יהדות התורה): << דובר >>

תעשו את המאמץ שאלקין יהיה חבר ועדה.

<< דובר >> מירב בן ארי (יש עתיד): << דובר >>

- - - אני לא מצליחה להבין את זה.

<< דובר >> שרן מרים השכל (תקווה חדשה): << דובר >>

נצביע על - - - עשר הסתייגויות וניתן לחמישה ח"כים ל - - -

<< דובר >> מירב בן ארי (יש עתיד): << דובר >>

וההיא יושבת פה ואומרת נישאר עד יום שישי - - -

<< דובר >> בועז טופורובסקי (יש עתיד): << דובר >>

אבל אנחנו צריכים להגיע לשלוש שעות.

<< דובר >> מירב בן ארי (יש עתיד): << דובר >>

תישארי את, תניחי לי. יש לי ילדה בת ארבע, היא הולכת לגן, היא אומרת לי:
אמא, למה באת? די, מה קרה? ובשביל מה? בשביל כלאם פאדי, אתה יושב וכל היום
לרלורים. את צודקת על ההסתייגויות, אבל מספיק, 15 שעות על חוק יסוד הממשלה,
תפעיל 98. מספיק, כלו כל הקיצין, באמת. 13 פעם הפעילו את 98 בכנסת הקודמת,
אנחנו הפעלנו עד עכשיו, כמה? חמש?

<< דובר >> יצחק פינדרוס (יהדות התורה): << דובר >>

אני מציע שוב שהדיון הזה יתקיים אחרי שיסיימו בוועדת חוקה, נדע עם כמה
הסתייגויות אנחנו נמצאים והדיון יהיה ענייני. כרגע הדיון הוא דיון לא
ענייני ולדעתי הוא לא אמור להיות, אבל כידוע החוק הוא גמיש והתקנות בהתאם.

<< יור >> היו"ר ניר אורבך: << יור >>

חבר הכנסת פינדרוס, בתוך עמנו אנחנו יושבים וגם חבר הכנסת קרעי שנמצא עכשיו
במליאה עושה את עבודתו נאמנה וברור לנו שיגיעו אלינו לפה מאות הסתייגויות,
אנחנו יודעים, זה לא יסתיים, לא בעשר הסתייגויות ולא בעשרה מסתייגים. לכן
מאוד הגיוני שיגיעו אלינו מאות הסתייגויות ולכן אנחנו נפעיל פה את סעיף 98.

<< דובר >> מירב בן ארי (יש עתיד): << דובר >>

נכון, זה בסדר גמור.

<< יור >> היו"ר ניר אורבך: << יור >>

אנחנו נעלה תיכף את ההצעה מסודרת להצבעה.

<< דובר >> יצחק פינדרוס (יהדות התורה): << דובר >>

אני לא משתתף בקרקס הזה ואני חושב שהוא לא חוקי ואני רוצה חוות דעת - - -

<< דובר >> מירב בן ארי (יש עתיד): << דובר >>

משפטית.

<< יור >> היו"ר ניר אורבך: << יור >>

בסדר גמור. אגב, השתתפת - - -

<< דובר >> יצחק פינדרוס (יהדות התורה): << דובר >>

אני רוצה חוות דעת כתובה.

<< יור >> היו"ר ניר אורבך: << יור >>

לפרוטוקול, השתתפת.

<< דובר >> יצחק פינדרוס (יהדות התורה): << דובר >>

לפני שנקבע כמה הסתייגויות יש. שעשיתם את ההחלטה הזאת לפני שיש כמה
הסתייגויות.

<< דובר >> מירב בן ארי (יש עתיד): << דובר >>

בבקשה. בינתיים 15 שעות כבר מתנהל במליאה דיון על חוק אחר.

<< דובר >> יצחק פינדרוס (יהדות התורה): << דובר >>

אתם בין כה וכה עושים מה שאתם רוצים, רק אל תטיפו לנו על ציונות ודמוקרטיה.

<< דובר >> מירב בן ארי (יש עתיד): << דובר >>

אוה. די, באמת כאילו, אתה בסדר גמור, ניר, תעזוב את זה. בזמן שאנחנו מדברים
יש 15 שעות במליאה.

<< דובר >> יבגני סובה (ישראל ביתנו): << דובר >>

ניר, מה התכנון עכשיו?

<< יור >> היו"ר ניר אורבך: << יור >>

אנחנו תיכף מצביעים, נקבל את ההצעה, נקריא אותו ונצביע עליה.

<< דובר >> יצחק פינדרוס (יהדות התורה): << דובר >>

היועצת המשפטית, בעיקר על הנושא הזה שוועדת חוקה עוד לא החליטה כמה
הסתייגויות יש אני רוצה חוות דעת כתובה משפטית.

<< דובר >> ארבל אסטרחן: << דובר >>

אני אתן את זה עכשיו.

<< דובר >> מירב בן ארי (יש עתיד): << דובר >>

היא אומרת בעל פה.

<< דובר >> ארבל אסטרחן: << דובר >>

אבל אני יכולה להתייחס לזה עכשיו.

<< יור >> היו"ר ניר אורבך: << יור >>

בבקשה, כן, ארבל. חבר הכנסת פינדרוס, היא תתייחס עכשיו אז תשתתף עוד קצת
בקרקס ואחרי זה תלך.

<< דובר >> ארבל אסטרחן: << דובר >>

כמו שאני אמרתי אתמול, ההפעלה של סעיף 98 צריכה להיעשות במשורה, היא לא
צריכה להיות הכלל בכנסת, זה נאמר כבר כמה פעמים בוועדה הזאת, והיא באמת
אמורה להישמר למקרים יוצאים מהכלל. במקרה הזה הוגשה באמת כמות גדולה מאוד,
מאות רבות של הסתייגויות. עכשיו, זה נכון שוועדת החוקה עדיין דנה, אבל
ההסתייגויות כבר הוגשו, הסתיים המועד להגשתן. עכשיו, כשחברי כנסת מגישים
הסתייגויות הם צריכים לדעת שיש נפקות לדבר הזה ואחת הנפקויות היא שוועדת
הכנסת יכולה על סמך זה לקבוע סדרי דיון. עכשיו, אם באיזה שהוא מועד מאוחר
חברי הכנסת ימשכו את ההסתייגויות הם גם יודעים שיש את הדיון בוועדת הכנסת
וגם - - -

<< דובר >> יצחק פינדרוס (יהדות התורה): << דובר >>

הוא לא יודע, הוא במליאה מדבר. את מבינה שמשהו פה לא הגיוני, הוא במליאה.

<< דובר >> ארבל אסטרחן: << דובר >>

אוקיי, אבל הזימון לוועדת הכנסת יצא כבר אתמול.

<< דובר >> יצחק פינדרוס (יהדות התורה): << דובר >>

לא.

<< דובר >> ארבל אסטרחן: << דובר >>

כשהוא הגיש את ההסתייגויות הוא ידע שוועדת הכנסת מתכנסת היום בשעה אחת לדון
בסדרי דיון מיוחדים.

<< דובר >> יצחק פינדרוס (יהדות התורה): << דובר >>

לא, הדיון היה – בארבע בבוקר לדעתי יצא זימון, בשלוש בבוקר. הזימון על 98
מתי יצא?

<< דובר >> ארבל אסטרחן: << דובר >>

לא זוכרת.

<< דובר >> יצחק פינדרוס (יהדות התורה): << דובר >>

מתי יצא הזימון על 98?

<< דובר >> נועה בירן-דדון: << דובר >>

היום בבוקר.

<< דובר >> יצחק פינדרוס (יהדות התורה): << דובר >>

שיש דיון על סעיף 98 מתי יצא?

<< דובר >> ארבל אסטרחן: << דובר >>

היום.

<< דובר >> יצחק פינדרוס (יהדות התורה): << דובר >>

היום, תוך כדי המליאה.

<< דובר >> ארבל אסטרחן: << דובר >>

בסדר, אבל כשחברי כנסת מגישים מאות הסתייגויות הם יודעים שיש לדבר הזה
משמעות. עכשיו, כמו שאמרה חברת הכנסת השכל, גם כשמסתכלים על התוכן של
ההסתייגויות זה גם דבר שבסופו של דבר משפיע או יכול להשפיע על שיקול דעתה
של ועדת הכנסת. אז יש כאן בעצם דברים מצטברים, כאשר מדובר בלמעלה מ-30
יממות, כאשר מדובר בהצעה שרק לפני שבועיים נפלה בקריאה השנייה לאחר דיון
ארוך של כמה שעות שאז לא קבעו סדרי דיון מיוחדים, גם כולם זוכרים - - -

<< דובר >> יצחק פינדרוס (יהדות התורה): << דובר >>

שגם כי נמשכו ההסתייגויות. אני מזכיר לך, כי נמשכו ההסתייגויות.

<< דובר >> ארבל אסטרחן: << דובר >>

נכון, נשאר אז דיון של 12 שעות.

<< דובר >> יצחק פינדרוס (יהדות התורה): << דובר >>

בגלל שנמשכו ההסתייגויות.

<< דובר >> ארבל אסטרחן: << דובר >>

בסדר. וניתן זמן דיבור רב לחברי האופוזיציה, אותם חברי אופוזיציה שיגישו
עכשיו את ההסתייגויות וכולם פה זוכרים את הנסיבות שבהן הצעת החוק הוסרה
מסדר היום. לכן במקרה הזה אנחנו חושבים שניתן להצדיק את הפעלתו של סעיף 98,
כמובן באותם סייגים שאמרתי קודם.

<< דובר >> יצחק פינדרוס (יהדות התורה): << דובר >>

אני עדיין חושב שזה לא נכון, לא חוקי, היה צריך להמתין לסיום הדיון של ועדת
חוקה לפחות, גם אם לא ממתינים לסיום המליאה, אבל כפי שאמרתי, התקדימים של
שלטון השמאל ישמשו את שלטון הימין בעתיד.

<< דובר >> ארבל אסטרחן: << דובר >>

אני מצטערת שלא מגיעים לכאן חברי כנסת מהאופוזיציה.

<< דובר >> יצחק פינדרוס (יהדות התורה): << דובר >>

הם לא מיוצגים פה.

<< דובר >> ארבל אסטרחן: << דובר >>

למה? יש להם שישה חברים בוועדה.

<< דובר >> יצחק פינדרוס (יהדות התורה): << דובר >>

חמישה מתוך 15 חברים.

<< יור >> היו"ר ניר אורבך: << יור >>

שישה, חבר הכנסת פינדרוס.

<< דובר >> ארבל אסטרחן: << דובר >>

שישה חברים מתוך - - -

<< דובר >> יצחק פינדרוס (יהדות התורה): << דובר >>

שישה עם המפלגה שנמצאת כל הזמן בקואליציה - - -

<< יור >> היו"ר ניר אורבך: << יור >>

לא, עם זאת שהצבעתם איתם, עם זאת שהצבעתם נגד חוק האזרחות.

<< דובר >> יצחק פינדרוס (יהדות התורה): << דובר >>

דייקתי, לא 58, אמרתי 52.

<< דובר >> ארבל אסטרחן: << דובר >>

אני אשמח מאוד אם הקואליציה והאופוזיציה יצליחו להגיע להסכמות בכנסת הזאת
על הרבה דברים וביניהם גם על סדרי הדיון ועל משך הדיון בהצעות החוק.

<< יור >> היו"ר ניר אורבך: << יור >>

בסדר גמור, תודה, ארבל. אנחנו נדחה את ההצבעה לעוד כמה דקות.

<< דובר >> ארבל אסטרחן: << דובר >>

צריך להציג אולי את ההצעה.

<< יור >> היו"ר ניר אורבך: << יור >>

אני אציג את ההצעה ברגע שיהיה, אני מציע שעכשיו – סעיף ד'?

<< דובר >> נועה בירן-דדון: << דובר >>

זה ירד מסדר היום. אז יש לנו רק את הטענה לנושא חדש.

<< יור >> היו"ר ניר אורבך: << יור >>

אז קיבלנו עכשיו פנייה מיושב ראש ועדת חוקה, חוק ומשפט בדבר טענת נושא חדש.

<< דובר >> ארבל אסטרחן: << דובר >>

אבל צריך לאפשר לחברי הכנסת - - -

<< יור >> היו"ר ניר אורבך: << יור >>

מי הגיש את ההצעה?

<< דובר >> נועה בירן-דדון: << דובר >>

אורי מקלב ומשה ארבל.

<< יור >> היו"ר ניר אורבך: << יור >>

אז אנחנו נזמין אותם, אנחנו נצטרך להזמין אותם.

<< דובר >> בועז טופורובסקי (יש עתיד): << דובר >>

אז תקריא את סעיף 98 בינתיים.

<< יור >> היו"ר ניר אורבך: << יור >>

כן, רק שאני אקבל אותו.

<< דובר >> מירב בן ארי (יש עתיד): << דובר >>

למה אנחנו לא מצביעים על ה-98?

<< דובר >> בועז טופורובסקי (יש עתיד): << דובר >>

מחכים שיביאו לו לקרוא את זה.

<< יור >> היו"ר ניר אורבך: << יור >>

כבר מגיע הנוסח ואנחנו נקריא אותו.

<< דובר >> מירב בן ארי (יש עתיד): << דובר >>

חזרת?

<< דובר >> יצחק פינדרוס (יהדות התורה): << דובר >>

לא, אין לי מה לחזור, זה פיקציה.

<< יור >> היו"ר ניר אורבך: << יור >>

אבל אמרת את זה כבר, אתה חזרת בשביל להגיד את זה עוד פעם. חבר הכנסת
פינדרוס, תאמין לי, אנחנו מבינים אותך - - -

<< דובר >> יצחק פינדרוס (יהדות התורה): << דובר >>

לא, היא שאלה אם חזרתי.

<< דובר >> מירב בן ארי (יש עתיד): << דובר >>

התעניינתי בך.

<< יור >> היו"ר ניר אורבך: << יור >>

אני אקריא. אני מעלה להצבעה את ההצעה בדבר סדרי הדיון המיוחדים שמקובלים גם
על יושב ראש הכנסת. סדרי דיון מיוחדים לפי סעיף 98 לתקנון הכנסת בקריאה
השנייה והשלישית - - -

<< דובר >> מירב בן ארי (יש עתיד): << דובר >>

סליחה, רק שאלה, יש גם שעת הצבעה? בוא נעשה שעת הצבעה.

<< דובר >> ארבל אסטרחן: << דובר >>

עדיף שלא לעשות שעת הצבעה.

<< דובר >> מירב בן ארי (יש עתיד): << דובר >>

למה?

<< דובר >> ארבל אסטרחן: << דובר >>

כי אם עושים פה כמות קטנה של שעות אז - - -

<< דובר >> מירב בן ארי (יש עתיד): << דובר >>

שלוש שעות עשית?

<< דובר >> ארבל אסטרחן: << דובר >>

אני חושבת שצריך לאפשר לאופוזיציה –

<< יור >> היו"ר ניר אורבך: << יור >>

בסדר, בסדר. לתקנון הכנסת בקריאה השנייה והשלישית בהצעת חוק הדיינים (תיקון
מספר 30), התשפ"א-2021 (מ/1436). להצעת חוק הדיינים (תיקון מספר 30) הוגשו
כ-190 הסתייגויות ומאות הסתייגויות חליפיות נוספות, כולן בידי סיעות שלמות
המונות יחד 52 ח"כים. כמות זו של הסתייגויות הייתה מאפשרת למסתייגים לנמק
במליאה את ההסתייגויות במשך כ-35 יממות מלאות. זאת ועוד, מדובר בהצעת חוק
קצרה, זהה בנוסחה להצעה שהוסרה מסדר היום בקריאה השלישית לפני כשבועיים על
חודו של קול בשל טעות בהצבעה של יושב ראש הכנסת לאחר דיון ארוך מאוד בקריאה
השנייה.

לפיכך החליטה הוועדה כי מדובר במקרה יוצא מן הכלל הנכנס בגדרי סעיף 98
לתקנון המאפשר לוועדה לקבוע סדרי דיון מיוחדים כדלהלן: אחת, הצעת החוק
קיבלה פטור מחובת הנחה לפני הקריאה השנייה, שתיים, הנמקת ההסתייגויות
והבקשות לרשות הדיבור תתאפשר במסגרת זמן של עד שלוש וחצי שעות. חברת הכנסת
בן ארי, עד שלוש וחצי שעות. סיעות האופוזיציה יקבעו את חלוקת הזמן בסדר
הדוברים של חבריהן, במקרה של היעדר הסכמה תחלק מזכירות הכנסת את הזמן בין
הסיעות לפי גודלן. בנוסף תתאפשר הנמקה לחבר כנסת מהקואליציה במסגרת זמן של
שלוש דקות. עם סיום הדיון תחל ההצבעה בקריאה השנייה על הסתייגויות שהגישו
חברי הכנסת מהאופוזיציה - - -

<< דובר >> ארבל אסטרחן: << דובר >>

ח"כ מהקואליציה שהגיש הסתייגות.

<< יור >> היו"ר ניר אורבך: << יור >>

כן, חבר הכנסת יום טוב כלפון. על ההסתייגויות שהגישו חברי כנסת מהאופוזיציה
יתקיימו בסך הכול לא יותר מ-75 הצבעות בקריאה השנייה. אם סיעות האופוזיציה
לא יודיעו מהן ההסתייגויות עליהן הן מבקשות להצביע תתקיים הצבעה על
ההסתייגויות לפי סדר רישומן.

ארבע, הוגשו לסעיף בהצעת החוק הסתייגויות וקבע יושב ראש הישיבה שהן במהותן
הצעות שונות לתיקון פרט או מרכיב מסוים שבסעיף ובכלל זה שיעורים, כמויות,
אחוזים, תאריכים, שמות, תיקוני לשון ותחביר וכיוצא באלה, להלן סדרת
ההסתייגויות, יחולו בעת הקריאה השנייה הוראות אלה: א', היושב ראש רשאי
להעמיד להצבעה כל סדרת הסתייגויות בחטיבה אחת, ב'1, קיבלה סדרת הסתייגויות
רוב של המצביעים בהצבעה יעמיד היושב ראש להצבעה את ההסתייגויות הכלולות
באותה סדרת הסתייגויות אחת אחת, 2, לא קיבלה סדרת הסתייגויות רוב של
המצביעים יראו כאילו דחתה הכנסת את כל ההסתייגויות הכלולות באותה סדרת
הסתייגויות. ג', הצביעה הכנסת על כל אחת מההסתייגויות הכלולות בסדרת
הסתייגויות כאמור בסעיף ב'1 לעיל ולא קיבלה אף אחת מההסתייגויות רוב של
המצביעים יעמיד היושב ראש להצבעה את הסעיף כהצעת הוועדה ובנוסח הכולל
הסתייגויות אחרות שהתקבלו לאותו סעיף לפי העניין.

לעניין בקשה להצבעה שמית לפי סעיף 36(ב) לתקנון יתקיימו לא יותר משש הצבעות
שיתבקשו על ידי הממשלה או חברי כנסת מהקואליציה, או רובם מהקואליציה, ולא
יותר משש הצבעות שיתבקשו על ידי חברי כנסת מהאופוזיציה, או רובם
מהאופוזיציה, בקריאה השנייה ובקריאה השלישית יחד. יושב ראש הכנסת רשאי לאשר
מספר מקסימלי גדול יותר של הצבעות שמיות ממספר זה לאופוזיציה ולקואליציה.

זו ההצעה. מי בעד? ירים את ידו.

<< דובר >> נועה בירן-דדון: << דובר >>

שישה.

<< יור >> היו"ר ניר אורבך: << יור >>

מי נגד? מי נמנע?

הצבעה

בעד – שישה

נגד – אפס

נמנע - אין

אושר.

<< יור >> היו"ר ניר אורבך: << יור >>

פה אחד קיבלנו את ההצעה לסעיף 98.

<< דובר >> בועז טופורובסקי (יש עתיד): << דובר >>

צריך רביזיה עכשיו?

<< יור >> היו"ר ניר אורבך: << יור >>

אז רביזיה, כן.

<< דובר >> בועז טופורובסקי (יש עתיד): << דובר >>

על כל הסעיפים האלה הגשתי רביזיה.

<< דובר >> מירב בן ארי (יש עתיד): << דובר >>

רגע, תגיד מה אתה רוצה לעשות. מה עכשיו?

<< יור >> היו"ר ניר אורבך: << יור >>

עכשיו אני רוצה לעשות קודם כל הטענה לנושא חדש. אתה יכול להרגיע את חבר
הכנסת פינדרוס שיש מאות הסתייגויות? הוא היה מאוד לחוץ פה, הוא חשב שאולי
יהיו מעטות.

<< דובר >> גלעד קריב (העבודה): << דובר >>

חבר הכנסת פינדרוס לחוץ?

<< דובר >> מירב בן ארי (יש עתיד): << דובר >>

כן.

<< דובר >> גלעד קריב (העבודה): << דובר >>

אז אני רגוע.

<< יור >> היו"ר ניר אורבך: << יור >>

עשיתי אותו שמח.

<< דובר >> גלעד קריב (העבודה): << דובר >>

חוק כלים שלובים, הכול בסדר.

<< דובר >> קריאה: << דובר >>

הוא משך את ההסתייגויות.

<< דובר >> ארבל אסטרחן: << דובר >>

בסדר, אז נוריד את הסעיף של ההסתייגות של הקואליציה כי אין.

<< יור >> היו"ר ניר אורבך: << יור >>

אנחנו מחכים לחבר הכנסת מקלב, הוא מתכוון להגיע? אני אקריא את מכתבו של
יושב ראש ועדת חוקה, חוק ומשפט לגבי טענה לנושא חדש ואני אתן אחרי זה לחברי
הכנסת שהעלו אותה לנמק. הנדון: טענה לנושא חדש להצעת חוק הדיינים (תיקון
מספר 30) התשפ"א-2021. ועדת החוקה, חוק ומשפט דנה היום בהצעת החוק שבנדון
לשם הכנתה לקריאה שנייה ושלישית. במהלך הדיון הועלתה טענת נושא חדש לפי
סעיף 85(ב) לתקנון הכנסת מפי חבר הכנסת אורי מקלב וחבר הכנסת משה ארבל על
כל התיקונים בחוק הדיינים שנכללים בנוסח הצעת החוק שהונחה בפני הוועדה
להכנה לקריאה שנייה ושלישית. אנחנו מביאים את זה כרגע להכרעת הוועדה. מי
ראשון, חבר הכנסת מקלב? בבקשה.

<< דובר >> אורי מקלב (יהדות התורה): << דובר >>

תודה רבה, אדוני היושב ראש. הזדרזנו בהצבעות למטה כדי שנוכל לעזור
לקואליציה שלא תצטרך להתפזר ועוד פעם להתכנס, אנחנו לפעמים גם מתחשבים, שלא
יחשבו שאנחנו תמיד רק מקשים.

<< יור >> היו"ר ניר אורבך: << יור >>

לגמרי, לגמרי.

<< דובר >> אורי מקלב (יהדות התורה): << דובר >>

כפי שידוע לכולם אנחנו מדברים על הנושא של חוק הדיינים וחוק הדיינים מגיע
פעם שנייה לכנסת אחרי שבפעם הראשונה הגיע לכנסת בקריאה ראשונה, עבר שנייה
ושלישית בוועדה ובמליאה היא לא עברה, סעיף אחד לא עבר, ממילא החוק נפל
ומגיע מחדש.

לידיעת כולם אני רוצה להגיד לכם, חבריי חברי הכנסת, שבהצעת החוק הראשונה,
בניסוח הראשון, בכלל לא נמצא, אף מילה מתוך 18 המילים שיש בחוק הזה, בכלל
לא הגיעה להצעת החוק שאנחנו דנים בה היום. הצעת החוק הראשונה דיברה על
תמהיל בין הממשלה לכנסת, מי בוחר, מי נבחר, גברים, נשים, הוועדה, ועדת
החוקה הביאה הצעת חוק אחרת. זה אפילו לא נושא חדש, כל ההצעה היא מחדש, כל
כולה באה ומדברת על הסדר חדש בוועדה למינוי דיינים, מספר הבוחרים השתנה, מי
נבחר, את מי מוסיפים, כמה הממשלה מקבלת, כמה מקבלים טוענים רבניים, מוסיפים
חבר. חקיקה שלמה עם הוראות מעבר מאוד מאוד דרקוניות ופוגעניות, סעיפים רבים
שלא – אין משהו שהוא יותר נושא חדש ממה שמגיע היום לפניכם, מה שהגיע היום
לוועדה לקריאה שנייה ושלישית.

לכן הטענה לנושא חדש היא לא טענת סרק, היא לא טענה שעלתה במוחו של מישהו.
לעיני כל צריך לבלוט הנושא החדש, איך אפשר לא לקרוא לדבר הזה, שמגיעה הצעת
חוק שהיא לא כמותה בכלל, אין מילה אחת שבחוק בקריאה הראשונה נמצא, בניסוח
בקריאה הראשונה, שנמצא בניסוח בקריאה השנייה. אם זה לא נושא חדש מה כן נקרא
נושא חדש?

אבל עכשיו אני רוצה להוסיף עוד משהו אחד. את הטענה הזו טענתי גם פה והיא לא
התקבלה על ידכם, אבל עכשיו, עורך דין ארבל, אני חושב שהוא הרבה יותר מפעם
קודמת מכיוון שאז באו ואמרו שהוועדה לפעמים קורה שהיא מוסיפה מעצמה ומשנה
חקיקה ומוסיפה משהו, כאן אנחנו כבר נמצאים אחרי שכבר הוועדה דנה, לממשלה
היה ידוע, היועץ המשפטי לממשלה גם התייחס לזה בתוך דיון הממשלה, שמדובר על
ניסוח אחר, הממשלה ידעה שהיא מדברת ובוועדה עבר משהו אחר. עם כל זה התעקש
השר לענייני דתות ואמר: לא, אני רוצה את הניסוח הראשון, זה מה שהיה לנגד
עיניי ולכן היועץ המשפטי פטר אותו מ-21 יום של הציבור בגלל שהוא אמר שהוא
רוצה רק בנוסח הזה. על סמך זה הליך החקיקה היה מזורז יותר על תהליך שהיועץ
המשפטי אמר. היום, כשאנחנו באים שוב פעם לוועדה ובאים עם ניסוח חדש שהוועדה
מגיעה זה כבר ודאי וודאי ניסוח חדש, ודאי יהיה צריך לחזור על זה. על זה לא
צריכה להיות מחלוקת בכלל, אני משוכנע שהייעוץ המשפטי ודאי תומך, ואני רואה
לפי התכונה שיש מסביב שכנראה שזה מה שהיא הולכת להגיד כאן מכיוון שאני רואה
שיש סביב - - -

<< דובר >> ארבל אסטרחן: << דובר >>

האמת שגורי יגיד.

<< דובר >> אורי מקלב (יהדות התורה): << דובר >>

ואני רואה שהיא קורעת את הניסוח, בטח עכשיו היא חוזרת לניסוח המקורי. משל
למה הדבר דומה, אדוני היושב ראש? אני רוצה להגיד לך, אם זה לא נקרא ואנחנו
נאפשר כזאת חקיקה הממשלה יכולה לעשות דבר אחד, להביא לממשלה הצעת חוק,
לכתוב בוקר טוב ובזה נסיים ואחרי זה כשנגיע לוועדה זה מתווה הגג, זה הכול,
ולא יגידו נושא חדש, לא יטענו, בגלל שזכותה של הוועדה לעשות מה שהיא רוצה.
תודה.

<< יור >> היו"ר ניר אורבך: << יור >>

תודה לחבר הכנסת מקלב. חבר הכנסת ארבל, בבקשה.

<< דובר >> משה ארבל (ש"ס): << דובר >>

מכובדי היושב ראש, חברי הכנסת, ממשלת ישראל בהביאה את חוק הדיינים בנוסח
הראשון פעלה בניגוד להנחיית היועץ המשפטי לממשלה. חשוב לי שעורכת הדין ארבל
אסטרחן, היועצת המשפטית, גם תשמע את הדברים, למרות שהיא האצילה מסמכותה
ליועץ המשפטי של ועדת החוקה להשיב.

כאשר ממשלת ישראל מביאה את הצעת חוק הדיינים, בהתחלה בפעם הראשונה כאשר
החוק הזה המדובר נפל בקריאה שלישית במליאה פורסם תזכיר החוק למשך 74 שעות
כאשר שבת הייתה מתוכן, פניתי בכתב כמובן ליועץ המשפטי לממשלה וציינתי בפניו
שהתהליכים הללו הפכו להיות נורמה, כאשר לא מפרסמים תזכיר, בטח לא ל-21 יום,
גם לא בנושא חקיקה שהיא דחופה, מדובר בהתנהלות שהיא מנוגדת להנחיית היועץ
המשפטי לממשלה. נמסר לי בעל פה שבאמת אמורים להפיק לקחים בעקבות הפנייה
הזו.

וכאשר הגענו פעם נוספת להגשת אותה הצעת חוק בשנית ציינתי בפני היועץ המשפטי
לממשלה שמדובר בהצעת חוק שונה לחלוטין מהצעת החוק שהוגשה בראשונה ואשר על
כן נדרש פרסום תזכיר ל-21 יום. בקומבינה הוחלט לאפשר להגיש את הנוסח הראשון
שפורסם עליו תזכיר גם לפרק זמן קצר, הנוסח שנפל, הנוסח הממשלתי הראשון,
מתוך ידיעה ברורה שהנוסח הזה הוא לא הנוסח שיעבור בקריאה שנייה ושלישית כדי
לעקוף את חובת פרסום התזכיר בפעם השנייה שמגישים את הצעת החוק.

ואם באמת כנים דברינו והיועץ המשפטי לממשלה סבור שיש כאן חוק אחר שמחייב
פרסום תזכיר הרי שבוודאי ובוודאי מדובר בנושא חדש, כי אם לא היה מדובר
בנושא חדש יכול היה היועץ המשפטי לממשלה להסתפק בפרסום התזכיר הראשון ולומר
שפורסם תזכיר בעניין הזה, גם אם מביאים חוק בנוסח אחר הכול בסדר. לצערי הרב
בדיון על הנושא החדש לא היו נציגי הייעוץ המשפטי לממשלה, בדיון בוועדת
חוקה, אבל אני חושב שכל אדם שיש לו טיפה יושרה יודע לומר בוודאות שזו
בוודאי חייבת להיות עמדת הממשלה כי אחרת אין שום סיבה לאפשר מתן פטור ובלבד
שנצמדו לנוסח המקורי הראשון וניתנה הנחיה ברורה שבמידה שמביאים את הנוסח
הזה, שמונח בפנינו עכשיו, הרי שצריכים להפיץ תזכיר למשך 21 יום. זה שלא
הופץ תזכיר למשך 21 יום זה אומר במפורש שהייעוץ המשפטי סבור, והיה צריך
לעשות את זה, שמדובר כאן בחוק אחר, חוק אחר שאילו היה מונח בקריאה ראשונה
כמתכונתו היה מתפרסם עבורו תזכיר.

ולכן חובתנו, גם אם אנחנו עושים הליכי חקיקה משונים, ואני לא מדבר כאן
עכשיו קואליציה ואופוזיציה, והשכל לא נמצא רק אצלנו, וגם אם הכנסת מחליטה
בסוף על פי רוב לקבל עמדה של קואליציה עדיין זה חייב להיעשות בדרך המקובלת,
בדרך הנכונה, יש כאן נושא חדש לכולי עלמא. עשו כאן כל מיני תרגילים כדי
להימנע מפרסום תזכיר, אבל זה לא היה נכון לעשות את זה ולכן טענתנו לנושא
חדש נומקה כעת גם על ידי חברי חבר הכנסת הרב מקלב, גם על ידי, ואני באמת
מצפה מחברי כנסת שיתעלו על היותם בקואליציה או אופוזיציה ויילכו באמת עם
היושרה הפנימית בנושא הזה ויצביעו בעד נושא חדש. תודה.

<< דובר >> אורי מקלב (יהדות התורה): << דובר >>

אני רק מבקש להוסיף שאת מה שאני אמרתי בשם היועץ המשפטי העברתי עכשיו
לפרוטוקול, העברתי את מכתב התשובה שקיבלתי מהיועץ המשפטי לממשלה אתמול
בלילה מאוחר. אני העברתי את זה ליועצת המשפטית של הוועדה כדי שהיא תתייחס
גם ליועץ המשפטי ששם הוא משקף שהנוסח שבממשלה, צוין בפירוש שזה הנוסח
שהממשלה מבקשת לאשר בקריאה ראשונה.

<< יור >> היו"ר ניר אורבך: << יור >>

חבר הכנסת מקלב, תודה רבה, חבר הכנסת ארבל, תודה רבה. נמצאים פה יושב ראש
ועדת חוקה, חוק ומשפט והיועץ המשפטי, תנמקו מדוע זה לא נושא חדש, בבקשה.

<< דובר >> גורי בליי: << דובר >>

שלום לכולם. אנחנו כבר בעצם התייחסנו לסוגיה הזאת בסיבוב הקודם של התיקון
לחוק הדיינים שגם אז נטענה טענת נושא חדש. מה שאמרנו גם אז, ואנחנו נשארים
עקביים בעמדתנו, שההגדרות של נושא חדש או ההפעלה של סעיף 85 על נושא חדש
מאפשרות חופש פעולה נרחב לוועדות הכנסת לתקן דברים בגדר אותו נושא של הצעת
החוק. מכיוון שהצעת החוק הממשלתית עסקה בהרכב הוועדה לבחירת דיינים בצורה
מסוימת וועדת החוקה בסופו של דבר, גם בסיבוב הקודם וגם עכשיו, בחרה לשנות
את הרכב הוועדה ולבנות אותו בצורה אחרת, אבל בשני המקרים מדובר, גם בהצעת
החוק הממשלתית וגם בתיקון שהוועדה עשתה, נוגע לאותו נושא, הנושא הוא הרכב
הוועדה לבחירת דיינים, אז אנחנו סבורים שעל פי המבחנים המקובלים בכנסת אין
מדובר בנושא חדש.

אני לא מתייחס פה לשיקולים הפנים ממשלתיים ולשיקולים שהם לא מענייננו לגבי
הקריטריונים של היועץ המשפטי לממשלה כן להוציא תזכיר או לא לעשות תזכיר חדש
וכו', מבחינתנו זו שאלה נפרדת שמונחת לפתחו של היועץ המשפטי לממשלה. בגדר
שאנחנו עוסקים בו, של נושא חדש לצורך סעיף 85, איננו סבורים שמדובר בנושא
חדש.

<< דובר >> אורי מקלב (יהדות התורה): << דובר >>

אני לא משפטן, אבל המושג רגליים לדבר קיים גם במונחים המשפטיים. במושג
התלמודי יש מושג שנקרא רגליים לדבר, אני לא מכיר, אני לא למדתי אף פעם
משפטים. חברי חבר הכנסת ארבל, יש מגבלה לרגליים לדבר? רגליים לדבר, אני לא
יודע, אבל בכל אופן בא להגיד במילה אחת שאם הממשלה ידעה בכל אופן במקרה הזה
שהוועדה דנה ועם כל זה היא ידעה ואף אחד לא התריע בפניה ובא ואמר, הרי יכול
להיות רגליים לדבר שאתם לא מתכוונים לזה ועם כל זה אישרתם רק את זה במתכונת
הזאת בהצעה הראשונה, אז כשהתברר כבר - - -

<< דובר >> גלעד קריב (העבודה): << דובר >>

הממשלה עמדה על דעתה, הממשלה שפועלת גם מכוח ההסכמים הקואליציוניים, הממשלה
טענה לשיטתה שתזכיר החוק המקורי הוא התזכיר שהיא מעוניינת לקדם, גם בפעם
הראשונה וגם בפעם השנייה, והיועץ המשפטי לממשלה בסופו של דבר שחיווה את
דעתו על החוק, אני לא אומר פה מה דעתי, דעתו הייתה שאין לחוק מניעה חוקתית
ומשרד המשפטים אמר שניתן, למרות ההצבעה על הקשיים, להעביר את החוק מכיוון
שהוא מוסדר בחקיקה ראשית. הוועדה, גם בפעם הראשונה וגם בפעם השנייה, לא
חשבה שזה הנוסח שצריך לצאת תחת ידינו ובאה בדין ודברים - - -

<< דובר >> אורי מקלב (יהדות התורה): << דובר >>

אבל התברר שהוא לא רוצה.

<< דובר >> גלעד קריב (העבודה): << דובר >>

ובאה בדין ודברים עם הממשלה. הדיון בנושא חדש לא קשור כהוא זה לכוונות
הממשלה ולעמידתה של הממשלה בנהלים הפנימיים שלה בפרסום תזכיר החוק. הדיון
של נושא חדש נוגע לסדרי עבודת הבית הזה ולא לסדרי עבודת משרד המשפטים. טענת
נושא חדש, כמו שנדחתה לפני שבועיים מכיוון שהנושא שבו נוסח הוועדה זהה
לחלוטין לנושא שבו עסקה הצעת החוק שאושרה בקריאה ראשונה, אז כשם שהיא נפלה
לפני שבועיים, טענת נושא חדש, כך היא צריכה ליפול עכשיו, שום דבר לא התחדש.
שאלת מדיניותה של הממשלה לא רלוונטית לשאלת הסמכויות של ועדת חוקה.

<< דובר >> משה ארבל (ש"ס): << דובר >>

יושב ראש ועדת החוקה, וגם היועץ המשפטי, אם מדובר היה באמת באותו נושא
שבסוף מרכיביו שונים, הסוגיות הנידונות שונות, היה ניתן לכאורה להסתפק בזה
שהצעת החוק הממשלתית, בעקבות הסכמת הממשלה, תגיע בנוסח הזה. האמירה הברורה
של משרד המשפטים שנוסח הוועדה מחייב פרסום תזכיר מחדש מעיד כאלף עדים, וכפי
שאמר ידידי הרב מקלב, רגליים לדבר, זה ברור לנו שיש כאן נושא חדש לחלוטין.

<< דובר >> גלעד קריב (העבודה): << דובר >>

היועץ המשפטי לממשלה הוא לא זה שמחווה את עמדתו ולא מתבקש לחוות את עמדתו
על נוהלי עבודת הבית. עכשיו, אם הממשלה בחרה, הממשלה נתנה את הסכמתה, לא
הממשלה יזמה את הנוסח החדש של הוועדה, מי שיזם את נוסח התיקונים בוועדה זה
יושב ראש הוועדה, שאני מכיר באופן אישי, הממשלה לא יזמה את זה, לא - - -

<< דובר >> משה ארבל (ש"ס): << דובר >>

הממשלה הסכימה על זה ורצתה לקדם את זה - - -

<< דובר >> גלעד קריב (העבודה): << דובר >>

אז מה אם היא הסכימה? וברגע שההצעה נפלה הממשלה חזרה.

<< דובר >> משה ארבל (ש"ס): << דובר >>

רגע, ורצתה לקדם את זה בקריאה ראשונה. כולנו יודעים את זה, זה נאמר, היא
רצתה לקדם את הנוסח שהבאת בהסכמה לקריאה ראשונה. זה לא התאפשר לה כי היועץ
המשפטי לממשלה אמר לה: תפרסמי תזכיר, כי זה חוק אחר. זה חוק אחר לחלוטין.
עמדת הייעוץ המשפטי של ועדת הכנסת, נשמח לשמוע.

<< דובר >> אורי מקלב (יהדות התורה): << דובר >>

צודק, חברי צודק.

<< דובר >> גלעד קריב (העבודה): << דובר >>

חברים, כל זה לא קשור לטענת נושא חדש.

<< דובר >> משה ארבל (ש"ס): << דובר >>

עורכת דין ארבל אסטרחן, עמדתך בנושא.

<< דובר >> אורי מקלב (יהדות התורה): << דובר >>

הממשלה גילתה דעתה כי היא לא מעוניינת בניסוח, אחרת – הרי יש כאן טענת ממה
נפשך, אם באמת היא הייתה מעוניינת היא הייתה צריכה להעביר את זה את כל
התהליך. אם הממשלה עמדה על כך שהיא רוצה את הנוסח הזה היא גילתה דעתה שהיא
לא מעוניינת בניסוח הקודם, היא לא מסכימה, אחרת היא הייתה צריכה – ואם בזה
שהיא נתנה לזה לעבור כניסוח הזה ולא צריך את כל ה-21 יום סימן שאצלה
מבחינתה זה נושא חדש אז קל וחומר שאנחנו חושבים שזה נושא חדש. נושא אחר. לא
רק נושא חדש, נושא אחר.

<< יור >> היו"ר ניר אורבך: << יור >>

חבר הכנסת מקלב, תודה רבה.

<< דובר >> ארבל אסטרחן: << דובר >>

אני רק אגיד שאני מתואמת עם גור בעניין הזה וזו עמדתנו ואנחנו לא נכנסים
לשיקולי הממשלה ולשאלת התהליכים שמתקיימים אצלה.

<< יור >> היו"ר ניר אורבך: << יור >>

בסדר גמור. אנחנו נעבור להצבעה כרגע. מי בעד הגדרת הנושא כנושא חדש?

<< דובר >> נועה בירן-דדון: << דובר >>

שניים בעד.

<< יור >> היו"ר ניר אורבך: << יור >>

מי נגד?

<< דובר >> נועה בירן-דדון: << דובר >>

שישה נגד.

הצבעה

בעד – 2

נגד – 6

לא אושר.

<< יור >> היו"ר ניר אורבך: << יור >>

ברוב קולות הנושא מוגדר לא כנושא חדש.

<< דובר >> אורי מקלב (יהדות התורה): << דובר >>

רביזיה.

<< דובר >> משה ארבל (ש"ס): << דובר >>

רביזיה.

<< דובר >> בועז טופורובסקי (יש עתיד): << דובר >>

גם אני רוצה רביזיה.

<< יור >> היו"ר ניר אורבך: << יור >>

אנחנו נחזור לפה בשלוש ועשרה. הרביזיה תהיה בשלוש ועשרה.

<< הפסקה >> (הישיבה נפסקה בשעה 14:42 ונתחדשה בשעה 14:46.) << הפסקה >>

(היו"ר מירב בן ארי)

<< יור >> היו"ר מירב בן ארי: << יור >>

אנחנו מחדשים את פעילות הוועדה ואנחנו נעסוק עכשיו ברביזיה לגבי ערעורים על
החלטת נשיאות הכנסת שלא לאשר דחיפות להצעות לסדר היום. נתחיל עם נוהל מפלה
בבקשה לשינוי מעמד מתייר לעולה לזכאי חוק השבות, ערעורה של חברת הכנסת מיכל
וולדיגר, הגישה את הרביזיה חברת הכנסת אורית סטרוק. בבקשה.

<< דובר >> אורית מלכה סטרוק (הציונות הדתית): << דובר >>

כן. אז תראי, חברתי מירב, יושבת הראש, לא היה אחד סביב השולחן הזה שלא
הזדעזע ממה שסיפרה חברת הכנסת מיכל וולדיגר, לא היה אחד, ובמיוחד יותר
מכולם הזדעזע יושב הראש שישב פה ולצדו נציג הנשיאות שישב פה, חבר הכנסת
גינזבורג, הרי זה אירוע מזעזע. עכשיו, מה הסיבה שהנושא הזה לא עולה לסדר
היום? בגלל סדר היום של הכנסת, אז צמצמו מחמש שבדרך כלל מקבלים, ואת יודעת
יפה שגם מקבלים שש, תלוי לפי המצב, צמצמו לשלוש כי אנחנו עמוסים.

ואני אומרת, ואני בטוחה שאת תסכימי איתי, בעניין הזה אני בטוחה שאת תסכימי
איתי, מה הכוונה אנחנו עמוסים? מה, אנחנו יושבים פה ימים כלילות? אנחנו לא
ישנים מספיק? אנחנו ישנים במלון במקום בבית? אנחנו צריכים לשאת נאומים
חוצבי להבות או לחכות שאחרים יישאו נאומים חוצבי להבות? הכול טוב ויפה,
בואי, את יודעת, יש אנשים שעובדים הרבה יותר קשה מאיתנו במדינה, בואי נגיד
את האמת, ואנחנו בכל הנושאים שעלו פה - - -

<< יור >> היו"ר מירב בן ארי: << יור >>

כן, אבל למה היא לא מסכימה לעשות את זה כשאילתה? למה צריך דיון במליאה?

<< דובר >> אורית מלכה סטרוק (הציונות הדתית): << דובר >>

סיפרה פה מיכל, את לא היית פה בדיון - - -

<< יור >> היו"ר מירב בן ארי: << יור >>

הייתי, ישבתי בסוף, הקשבתי לכול, ישבתי פשוט רחוק.

<< דובר >> אורית מלכה סטרוק (הציונות הדתית): << דובר >>

סליחה, היא סיפרה שהיא ניסתה בכל מיני דרכים להציף את הנושא הכאוב והמביש
הזה ולא קיבלה מענה בשום דרך, בשום דרך, לכן היא החליטה להגיע לדיון
במליאה. ויותר מזה, היא גם סיפרה שהיא הגישה את הדיון הזה בעצם לפני
שבועיים, אז בגלל שבשבוע שעבר המליאה בעצם לא באמת תפקדה אז אמרו לה: חכי
לשבוע הבא, תגישי שוב וניתן לך את זה.

עכשיו, אני אמרתי כאן בדיון, ואני חוזרת על הדבר הזה, מירב, ואני חוזרת על
זה כי אני יודעת שאת מעורבת בדברים ואכפת לך מהדברים האלה, אנחנו ביקשנו,
וזו באמת המסגרת הנכונה לטפל, גם בפנייה הזו של מיכל וולדיגר וגם בפניות
נוספות, ביקשנו להקים ועדה לבריאות הנפש. את יודעת שהנזקים הכלכליים שיש
מהקורונה הם כאין וכאפס, כאין וכאפס, לעומת הנזקים בתחום בריאות הנפש. אני
בטוחה שכל אחד מהאנשים שיושבים עכשיו סביב השולחן הזה ובכל רגע נתון מכיר
מישהו שנכנס למצוקה נפשית כתוצאה ממצב הקורונה, אין אחד שלא מכיר, אני
בטוחה.

<< יור >> היו"ר מירב בן ארי: << יור >>

כן, אבל למה לא לעשות דיונים בוועדת הבריאות? למה צריך עוד ועדה, עוד צוות?
למה?

<< דובר >> אורית מלכה סטרוק (הציונות הדתית): << דובר >>

ומי כמוך יודעת - - -

<< יור >> היו"ר מירב בן ארי: << יור >>

תקשיבי, אני הייתי ארבע שנים בוועדת העבודה, הרווחה והבריאות כשהיו ביחד
ועסקתי בבריאות הנפש ועשינו את הרפורמה בבריאות הנפש והנה אני אומרת לך, אם
החליטו כבר לפצל את ועדת הבריאות, שוב פעם לדעתי הסתדרנו מצוין כל השנים,
אבל בסדר, לפצל עוד פיצול על פיצול? קחי את בריאות הנפש, יש לך קשר מעולה
עם יו"ר הוועדה, שהיא תיתן לך לנהל דיונים, תעשו אחלה. בטח אני אוכל לדבר
על זה עם סילמן.

מיותר. תקשיבי, אני לא אומרת לך סתם, שנתיים לימדתי באזרחות סטודנטים
להכשרה פוליטית ואם יש משהו שאמרתי, שעוד ועדה על עוד ועדה על עוד ועדה,
והנה אני אומרת לך, גם הוועדה שלי לבטחון פנים, עד שלא קיבלתי את האישור
המקצועי של מירי פרנקל שור, שהיא היועצת המשפטית הכי ותיקה פה, בין
הוותיקות במשכן, שבאה ואמרה לי: מירב, יש החלטה מקצועית להקים את הוועדה
לבטחון פנים. עד שהיא לא אמרה לי, כי אם היא הייתה יושבת כמו נעה בן שבת
שהייתה אומרת לי לא, ואת יודעת כמה אני אוהבת את נעה, והייתה אומרת לי לא
צריך, הנה אני אומרת לך שיש לי מספיק אמון בשביל להגיד לך שלא הייתי מקימה
את הוועדה. אבל להקים עוד ועדה על ועדה - - -

<< דובר >> אורית מלכה סטרוק (הציונות הדתית): << דובר >>

אז למה פיצלתם את הפנים לשלוש?

<< יור >> היו"ר מירב בן ארי: << יור >>

לא, על מה את מדברת, על העובדים הזרים?

<< דובר >> אורית מלכה סטרוק (הציונות הדתית): << דובר >>

כן.

<< יור >> היו"ר מירב בן ארי: << יור >>

לא, עובדים זרים הייתה פה גם בכנסת ה-19.

<< דובר >> אורית מלכה סטרוק (הציונות הדתית): << דובר >>

פיצלתם ונתתם סמכויות של נושא דת ו - - -

<< יור >> היו"ר מירב בן ארי: << יור >>

עזבי, אני אומרת לך את האמת, אני כמירב בן ארי, אם היו באים ואומרים לי:
מירב, הוועדה שלך לא צריכה להתפצל, את יודעת מה? את מכירה אותי קצת, לא
הייתי מפצלת. אבל אני אומרת לך, בריאות נפש אפשר בתוך ועדת הבריאות, לגמרי
אפשר. לא צריך עוד ועדה, אורית.

<< דובר >> אורית מלכה סטרוק (הציונות הדתית): << דובר >>

ואני אומרת לך שעד שזכינו שיש פה בכנסת חברת כנסת שמוציאה את נושא בריאות
הנפש מהארון - -

<< יור >> היו"ר מירב בן ארי: << יור >>

ואני תומכת בה.

<< דובר >> אורית מלכה סטרוק (הציונות הדתית): << דובר >>

- - ודנה בו ומכירה אותו לכל פרטיו ודקדוקיו, אנחנו ככנסת מחויבים לדבר - -
-

<< יור >> היו"ר מירב בן ארי: << יור >>

כן? אז תאמיני לי, את גם בכנסת ה-20 כשהייתי פה, היית מסתובבת כאן הרבה,
היית נמצאת כאן הרבה במסדרונות ואת יודעת את האמת, שאם יש כבר ועדה
סטטוטורית לבריאות אין שום בעיה שמיכל תיקח בה חלק פעיל, אפילו שסילמן תיתן
לה לנהל.

<< דובר >> אורית מלכה סטרוק (הציונות הדתית): << דובר >>

מה את אומרת על זה שעידית סילמן החליטה שלציונות הדתית לא יהיה אפילו נציג
בוועדת הבריאות בראשותה? מה את אומרת על זה? וזה כשהיא יודעת שמיכל וולדיגר
הגיעה לכנסת בשביל זה? מה את אומרת על זה?

<< יור >> היו"ר מירב בן ארי: << יור >>

קודם כל אחת, אני לא מכירה, שתיים, אציע לחברתי מיכל, אגב עוד משהו
מניסיון, להקים את השדולה למען בריאות הנפש.

<< דובר >> אורית מלכה סטרוק (הציונות הדתית): << דובר >>

היא הקימה.

<< יור >> היו"ר מירב בן ארי: << יור >>

זה גם משהו.

<< דובר >> אורית מלכה סטרוק (הציונות הדתית): << דובר >>

היא הקימה, אבל שדולה זה נושא אחד וועדה זה נושא אחר.

<< יור >> היו"ר מירב בן ארי: << יור >>

טוב, למה אין ציונות דתית בוועדת הבריאות זה לא באחריותנו.

<< דובר >> אורית מלכה סטרוק (הציונות הדתית): << דובר >>

אני חושבת שההתעקשות הדווקנית של הקואליציה לא להסכים בשום פנים ואופן,
כשמקימים פה ועדה לכל קשקוש ולכל בלבוש, יכול להיות שאת, מירב, באמת, יכול
להיות שאת מאוד אצילית ומאוד דמוקרטית ומאוד רצינית, ולא הסכמת לקחת בלי
המלצה של היועמ"ש - -

<< יור >> היו"ר מירב בן ארי: << יור >>

אני אומרת לך את האמת, זה מה שהיה.

<< דובר >> אורית מלכה סטרוק (הציונות הדתית): << דובר >>

- - יכול להיות, אבל שימי לב מה עושים פה, איזה חוכא ואטלולא עושים מכל
ועדות הכנסת ואיזה תתי ועדות מצ'וקמקות מקימים, אז מה אכפת לכם? איזה מין
דווקנות זה שלא תהיה ועדה לבריאות הנפש בשעה שיש פה במדינה משבר בתחום
בריאות הנפש, בעיקר בעקבות הקורונה, משבר אמיתי?

<< יור >> היו"ר מירב בן ארי: << יור >>

בסדר, אני אנסה לעזור לה, אבל הנה אני אומרת לך - - -

<< דובר >> אורית מלכה סטרוק (הציונות הדתית): << דובר >>

לא, זה כל כך לא במקום. את יודעת מה? ההרגשה שלי בנוגע לכל נושא הוועדות זה
שהוועדה העיקרית שרוצים להציע לנו זו ועדת קישוט. בואו, יש פה חברי כנסת
רציניים שיכולים להרים נושאים שהם דרך אגב חוצי מפלגות, חוצי מגזרים, חוצי
הכול. באמת זה לא משהו שאמור להיות פוליטי, תנו לטפל בנושא הזה ברצינות. עד
שסוף סוף הבאנו לפה חברת כנסת שבאמת אין מישהו בכנסת שיכול להתחרות בה
בבדל - - -

<< יור >> היו"ר מירב בן ארי: << יור >>

טוב, אני אנסה לעזור לה בדרכי.

<< דובר >> אורית מלכה סטרוק (הציונות הדתית): << דובר >>

ואני בטוחה, דרך אגב, שאם את תירתמי לזה, ואני מכירה אותך ואני יודעת - - -

<< יור >> היו"ר מירב בן ארי: << יור >>

יש עוד מלא כלים פרלמנטריים שאפשר לעזור לה.

<< דובר >> אורית מלכה סטרוק (הציונות הדתית): << דובר >>

אבל אני חושבת שהדרך הנכונה לעזור, לא לה - -

<< יור >> היו"ר מירב בן ארי: << יור >>

לא, לה לקדם את הנושא.

<< דובר >> אורית מלכה סטרוק (הציונות הדתית): << דובר >>

- - זה לציבור העצום הזה שהוא הציבור הכי בארון בעולם, בסדר?

<< יור >> היו"ר מירב בן ארי: << יור >>

אני מכירה אותו, תאמיני לי.

<< דובר >> אורית מלכה סטרוק (הציונות הדתית): << דובר >>

הכי בארון בעולם. לעזור לציבור הזה ולהקים למענו ועדה שתיתן פוש לכל הנושא
הזה זה הפתרון הנכון, אבל עד אז ראוי לכל הפחות להעלות את זה לדיון, וכמה
זמן ייקח שמיכל וולדיגר תדבר על זה שלוש דקות ושרת הפנים תענה לה כמה דקות?
כמה זה ייקח?

<< יור >> היו"ר מירב בן ארי: << יור >>

טוב, אורית, בואי נתקדם, הנקודה ברורה, הצגת בצורה מצוינת.

<< דובר >> אורית מלכה סטרוק (הציונות הדתית): << דובר >>

תודה רבה.

<< יור >> היו"ר מירב בן ארי: << יור >>

באמת. עכשיו יש לנו גם ערעור על החלטת נשיאות הכנסת שלא לאפשר דחיפות להצעה
לסדר יום להצעה שלך של הסדרת ההתיישבות הצעירה ביהודה ושומרון. את מציגה,
את וקיש.

<< דובר >> אורית מלכה סטרוק (הציונות הדתית): << דובר >>

אני הסברתי בדיון הקודם ואני אסביר שוב שהנושא הוא דחוף מאוד, הוא חירום,
הוא באמת חירום משום שאנחנו יוצאים לפגרה ומשום שבמהלך הפגרה הזאת יקרו
דברים שאחר כך זה יהיה בלתי הפיך. אי אפשר יהיה לחזור אחורה ולתקן את מה
שלא נעשה עכשיו, משום ש-א', הסדרת בדואים קורית עכשיו, קורית עכשיו, קורית
בשבוע הבא, וזה אמור לקרות ביחד, ואחר כך זה יהיה בלתי הפיך, ב', ראש
הממשלה נוסע לפגוש את ביידן ואחרי שהוא יפגוש אותו מה שהוא יסכם איתו שם זה
שוב יהיה בלתי ניתן להשבה. אנחנו מכירים את הדברים האלה, היינו בסרטים
האלה.

ג', יש עובדי מדינה שעכשיו בעצם הימים האלה, ובראשם מנכ"ל משרד הפנים
בעצמו, מאוימים בביטול המינוי שלהם למשרות בכירות בגלל שהם מעוכבי הסדרה,
וזה עוול שהוא זועק לשמים. את מתארת לעצמך שיפטרו, שיבטלו מינוי של מנכ"ל
משרד הפנים בגלל שראש הממשלה מעכב את ההסדרה שלו? איפה נשמע דבר כזה?

והדבר האחרון, בסוף כשאנחנו נגמור ונחזור מהפגרה הזו אנחנו נהיה בפתחו של
החורף ואנחנו לא רוצים שהאנשים האלה יעברו חורף קשה נוסף. אני באמת אומרת,
זה נושא ש-20,000 איש מעוכבי הסדרה, ללא הצדקה, עם הבטחה מפורשת של ראש
הממשלה הנוכחי שהוא מסדיר אותם בישיבת הממשלה הראשונה. ושוב אני אומרת, אז
מה, אז אני אדבר שלוש דקות, יואב קיש ידבר שלוש דקות, לא יודעת מי שיחליטו
מהממשלה שיענה לנו, אם זה ראש הממשלה או השר אלקין או אינני יודעת מי יענו
לנו, יהיה דיון, תהיה התייחסות לנושא. מה אנחנו רוצים, להביא להם את זה
בתור אתרוגים אחר סוכות?

<< יור >> היו"ר מירב בן ארי: << יור >>

הנקודה ברורה, אורית. אני מבינה אותך, לצערי אין לי, לפחות באירוע הזה לא
אוכל לעזור, אבל אנסה לעזור למיכל.

<< דובר >> אורית מלכה סטרוק (הציונות הדתית): << דובר >>

קודם כל אני מודה לך שתעזרי למיכל. דרך אגב, זה לא למיכל.

<< יור >> היו"ר מירב בן ארי: << יור >>

את יודעת מה הכוונה שלי. כשח"כ מקדם נושא, ככה אני מרגישה שיש לו אחריות,
אבל ברור שזה לציבור, אנחנו שליחי ציבור.

<< דובר >> אורית מלכה סטרוק (הציונות הדתית): << דובר >>

נכון.

<< דובר >> יבגני סובה (ישראל ביתנו): << דובר >>

מירב, אפשר להגיד משפט?

<< יור >> היו"ר מירב בן ארי: << יור >>

כן.

<< דובר >> יבגני סובה (ישראל ביתנו): << דובר >>

מאחר שיואב קיש הזכיר את שמי פה בעניין הזה, אני חושב שהנושא של ההתיישבות
הצעירה הוא נושא סופר חשוב, אני תמכתי גם כשהייתי באופוזיציה ובכנסת הזו
ואני גם יזמתי מכתבים לשר הביטחון גנץ ואני גם אמרתי שהחברים האלה לא
צריכים לסבול. בין זה לבין מה שהסביר לך איתן גינזבורג, שהוא סגן יושב ראש
הכנסת, אין שום קשר. מאחר שאת רצית לעשות את זה כהצעה דחופה, והוא הסביר את
זה יפה מבחינת התקנון, אז אני חושב שמן הראוי שהנושא הזה לא יהיה במחלוקת
פוליטית לפחות בשבועיים האלה.

אני חושב שיש מודעות גבוהה, גם בממשלה הזאת, לנושא של ההתיישבות הצעירה,
אנחנו מבחינתנו אמרנו שאנחנו נעשה כל מה שאפשר, אני בטוח שהנושא הזה יעלה
בממשלה ואני בטוח גם שהנושא הזה יבוא לטיפול, אבל אני מציע לך, אורית, באמת
קטונתי מלתת לך עצות וגם ללמד אותך, אבל אל תהפכי את זה לקיצון הפוליטי
בשביל שהחבר'ה האלה לא יסבלו בגלל הדברים הטכניים של אישור הצעה דחופה לסדר
בנשיאות שאני לא בטוח שרוב האנשים מבינים את המשמעות הטכנית של העניין. לכן
הוסבר לך פה, הנקודה הזו הוסברה לך, אני חושב שהנושא הזה חשוב, תגישו את זה
כהצעה לסדר רגילה, לא דחופה, ותאמיני לי, תקבלי אוזן קשבת גם בתוך הממשלה.

<< דובר >> אורית מלכה סטרוק (הציונות הדתית): << דובר >>

אני רוצה לבקש משהו.

<< יור >> היו"ר מירב בן ארי: << יור >>

אנחנו חייבים לעבור להצבעה.

<< דובר >> יבגני סובה (ישראל ביתנו): << דובר >>

זה הכול, כי יש פה גם עניינים של קואליציה אופוזיציה. מירב, זה היה חשוב לי
להגיד כי שמי הוזכר בהקשר לזה, זה הכול.

<< דובר >> אורית מלכה סטרוק (הציונות הדתית): << דובר >>

לא, הוא אמר דברי טעם. מירב, אני רק - - -

<< דובר >> יבגני סובה (ישראל ביתנו): << דובר >>

זה לא חוק, זה - - -

<< יור >> היו"ר מירב בן ארי: << יור >>

תן לה רגע לענות דקה ואני חייבת להגיע להצבעה.

<< דובר >> אורית מלכה סטרוק (הציונות הדתית): << דובר >>

חבר הכנסת יבגני סובה, קודם כל אני הקשבתי לך ממש ברוב קשב ואני אשמח שלא
יפריעו לי ואני גם מאוד מעריכה את הפעילות שלך האישית, הנמרצת, בנושא
ההתיישבות הצעירה.

<< דובר >> יבגני סובה (ישראל ביתנו): << דובר >>

תודה רבה.

<< דובר >> אורית מלכה סטרוק (הציונות הדתית): << דובר >>

ואני מעידה שאתה היית אחד האנשים הכי פעילים בתחום הזה.

<< דובר >> יבגני סובה (ישראל ביתנו): << דובר >>

ונמשיך, נמשיך גם לנסות לעזור.

<< דובר >> אורית מלכה סטרוק (הציונות הדתית): << דובר >>

ואני רוצה להציע, כמו שמירב הציעה שהיא מצדה תנסה להרים את הנושא שחברת
הכנסת וולדיגר הציגה פה בדרך אחרת, אז אני רוצה לבקש ממך, אתה מקורב מאוד
לחבר בכיר מאוד בממשלה, לשר האוצר, ואתה יודע, כל מה שאני אמרתי פה, ואתה
בטח הקשבת, אתה יודע שיש נסיעה לביידן, אתה יודע שיש הסדרה של הבדואים, אתה
יודע שיש חורף, אתה יודע שיש איום על המינוי של מנכ"ל משרד הפנים, ואני
אגלה לך בסוד שיש עוד בכירים בממשלה שגרים בהתיישבות הצעירה, אתה יודע את
כל הדברים האלה. אני מבקשת ממך, קח בבקשה את הדבר הזה, אני מוכנה להסיר את
הרביזיה שלי בשמחה מסדר היום ואני מבקשת ממך שאתה תדאג שהנושא הזה יעלה
בדרגות הבכירות ביותר בממשלה.

<< דובר >> יבגני סובה (ישראל ביתנו): << דובר >>

תראי, אורית, אל תחלקי פה תפקידים, הנושא הזה, אמרתי, יש - - -

<< דובר >> אורית מלכה סטרוק (הציונות הדתית): << דובר >>

אני תפקידי לחלק תפקידים, אתה יודע.

<< דובר >> יבגני סובה (ישראל ביתנו): << דובר >>

לא, כי יש לך נטייה תמיד לקחת את זה ולעשות את זה איך שנוח לך. אז אני
אומר, זה נושא חשוב, יש מודעות לנושא הזה, אני בטוח ומשוכנע שגם הממשלה
הנוכחית תמצא מקום, חבל לי באמת, ואני אומר את זה בכנות, מכל הלב, חבל
שהאופוזיציה היום היא לא קונסטרוקטיבית, חבל, כי הנושאים - - -

<< דובר >> אורית מלכה סטרוק (הציונות הדתית): << דובר >>

אבל הנה, אני מסכימה - - -

<< יור >> היו"ר מירב בן ארי: << יור >>

אני מצטערת, אני מודה על הדיון שלכם - - -

<< דובר >> יבגני סובה (ישראל ביתנו): << דובר >>

אני אומר שאתם, לא את אישית, אתם מחרימים את הדיונים, אתם עושים פיליבסטר,
ופתאום כשיש את העניין - - -

<< יור >> היו"ר מירב בן ארי: << יור >>

יבגני, תעזור לי פה כי אני על זמן קצר. בבקשה.

<< דובר >> אורית מלכה סטרוק (הציונות הדתית): << דובר >>

- - - קואליציה אופוזיציה, כי זה לא צריך להיות קואליציה אופוזיציה, זה
צריך להיות חשוב לאנשים בקואליציה כמו שזה חשוב ל - - -

<< דובר >> יבגני סובה (ישראל ביתנו): << דובר >>

בוודאי שזה חשוב.

<< דובר >> אורית מלכה סטרוק (הציונות הדתית): << דובר >>

אני מבקשת ממך שבגלל הדחיפות, עד שזה יעלה על סדר היום בממשלה - - -

<< יור >> היו"ר מירב בן ארי: << יור >>

חברת הכנסת סטרוק, את רוצה להסיר או ש - - -

<< דובר >> יבגני סובה (ישראל ביתנו): << דובר >>

אנחנו נחזור ונעלה את הנושא הזה, אנחנו לא נפקיר את התושבים.

<< דובר >> אורית מלכה סטרוק (הציונות הדתית): << דובר >>

אני לאור הדברים החמים של חבר הכנסת יבגני סובה ולאור הדברים שלך בנושא של
פגועי הנפש אני מוכנה להסיר את שתי הרביזיות ואני סומכת על שניכם, כל אחד
בתחום שלו, שאתם תפעלו לקידום העניין. תודה רבה לכם.

<< יור >> היו"ר מירב בן ארי: << יור >>

נעשה את זה, אני אדבר עם מיכל בעניין.

<< דובר >> יבגני סובה (ישראל ביתנו): << דובר >>

תודה לך, תודה רבה.

<< יור >> היו"ר מירב בן ארי: << יור >>

תודה רבה, אז הרביזיות הוסרו ואנחנו לא מצביעים, נחדש את הוועדה בשלוש
ועשרה.

<< הפסקה >> (הישיבה נפסקה בשעה 15:00 ונתחדשה בשעה 15:12.) << הפסקה >>

(היו"ר ניר אורבך)

<< יור >> היו"ר ניר אורבך: << יור >>

אנחנו מתכנסים פה שוב לנושא של הרביזיה, מגישי הרביזיה חבר הכנסת מקלב וחבר
הכנסת ארבל לא מגיעים ולכן אנחנו רואים את הרביזיה כנדחית.

<< דובר >> נועה בירן-דדון: << דובר >>

כן.

<< יור >> היו"ר ניר אורבך: << יור >>

יש לנו פה עוד נושאים על סדר היום?

<< דובר >> נועה בירן-דדון: << דובר >>

לא, אפשר לסיים.

<< יור >> היו"ר ניר אורבך: << יור >>

תודה לכם. הישיבה נעולה.

<< סיום >> הישיבה ננעלה בשעה 15:12. << סיום >>
