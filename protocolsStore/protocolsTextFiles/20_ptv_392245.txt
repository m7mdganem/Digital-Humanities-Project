הכנסת העשרים

מושב שלישי

פרוטוקול מס' 258

מישיבת ועדת הכנסת

יום רביעי, כ"א באייר התשע"ז (17 במאי 2017), שעה 10:00

סדר היום:

1. ערעורים על החלטת נשיאות הכנסת שלא לאשר דחיפות הצעות לסדר היום:

א. של חבר הכנסת מיקי רוזנטל בנושא: מינוי פוליטי של משנה למנכ"ל במשרדי
הממשלה

ב. של חבר הכנסת משה גפני בנושא: קריסת התחבורה הציבורית במירון בל"ג בעומר

2. הצעה לתיקון תקנון הכנסת – התאמה לחוק הקאדים

3. בקשת יושב ראש ועדת הכלכלה למיזוג הצעות החוק הבאות לפי סעיף 84(ד)
לתקנון הכנסת:

א. הצעת חוק לביטול פקודת העיתונות, התשע"ז-2017 (מ/1115)

ב. הצעת חוק לביטול פקודת העיתונות, התשע"ז-2017 (פ/3750)

4. המשך הדיון בנושא ''מניעת הדלפה של מידע סודי מישיבות חסויות של ועדות
הכנסת''.

א. תיקון לכללי האתיקה בנושא מידע שגילויו אסור

ב. הצהרה בדבר שמירה על סודיות

ג. נהלי אבטחת מידע

נכחו:

חברי הוועדה:

יואב קיש – היו"ר

אמיר אוחנה

ישראל אייכלר

דוד ביטן

יואב בן צור

אברהם נגוסה

חברי הכנסת:

עבדאללה אבו מערוף

משה גפני

אורי מקלב

אוסאמה סעדי

טלי פלוסקוב

עיסאווי פריג'

מיקי רוזנטל

מוזמנים:

מזכירת הכנסת ירדנה מלר-הורוביץ

קצין הכנסת ניצב יוסי גריף

  ------------------------------------------------------------------------
  אלינור ימין    –   מזכירות הכנסת
  -------------- --- -----------------------------------------------------
  אופיר כהן      –   מנהל אבטחת המידע, משמר הכנסת

  כרמל גיל       –   ועדת החוץ והביטחון, הכנסת

  שרה צוובנר     –   מרכז המחקר והמידע, הכנסת
  ------------------------------------------------------------------------

ייעוץ משפטי:

ארבל אסטרחן

מנהלת הוועדה:

אתי בן יוסף

רישום פרלמנטרי:

יעקב סימן טוב

ערעורים על החלטת נשיאות הכנסת שלא לאשר דחיפות הצעות לסדר היום:

א. של חבר הכנסת מיקי רוזנטל בנושא: מינוי פוליטי של משנה למנכ"ל במשרדי
הממשלה

היו"ר יואב קיש:

שלום. בוקר טוב לכולם. יש לנו מספר דברים על סדר היום. אנחנו מתחילים עם
הנושא של ערעורים על החלטת הנשיאות שלא לאשר דחיפות הצעות לסדר היום. יש
לנו שתי הצעות: הראשונה של חבר הכנסת מיקי רוזנטל בנושא מינוי פוליטי של
משנה למנכ"ל במשרדי הממשלה, והשנייה של חבר הכנסת משה גפני בנושא קריסת
התחבורה הציבורית במירון בל"ג בעומר.

אנחנו נתחיל עם בקשתו של חבר הכנסת מיקי רוזנטל. סדר הדברים יהיה שחבר
הכנסת מיקי רוזנטל יעלה את טענתו בעניין. אנחנו נשמע את תשובתה של סגנית
יושב ראש הכנסת, חברת הכנסת טלי פלוסקוב, בהתייחסות להערתו.

בבקשה, חבר הכנסת מיקי רוזנטל.

מיקי רוזנטל (המחנה הציוני):

אני לא חושב שיש חולק שהסוגיה היא משמעותית מאוד. הוקמה ועדה – ועדת שקד
לוין, והיא ממליצה. היא הגישה את המלצותיה כבר שאמורות להידון בקרוב
בממשלה, שהסוגיה היא הדרך שבה ממנים סגני מנכ"לים במשרדי הממשלה ושינויים
בוועדות המכרזים.

היו"ר יואב קיש:

סמנכ"לים או משנים?

מיקי רוזנטל (המחנה הציוני):

סמנכ"לים.

זאת מהפכה בקבלת אנשים לשירות הממשלתי. אין חולק על כך שזאת סוגיה שהיא
שנויה במחלוקת. לדעת חלק מחברי הכנסת זה פוליטיזציה, לדעת חלק מחברי הכנסת
מדובר בעניין שיתרום למשילות. נושא שנוי במחלוקת.

עכשיו, אחרי שיביאו את זה לממשלה, יגידו: טוב, יש כבר החלטת ממשלה. עכשיו,
מה אתם רוצים? אנחנו חושבים שראוי מאוד ששינוי כל כך דרמטי יידון גם בכנסת.
אני הגשתי את זה בהתחלה כדיון מהיר, לפני שבועיים. רמזו לי מהנשיאות, אמרו
לי: תגיש את זה - - - ונאשר לך כי יש בעיה באותו שבוע. הגשתי את זה לפני
שבועיים כדיון מהיר. אמרו לי: תגיש את זה כהצעה דחופה לסדר. הגשתי את זה
כבר באותו היום כהצעה דחופה לסדר, וגם זה נדחה. ולכן אני חושב שבגלל
שהסוגיה היא כל כך מרכזית, בגלל שהנושא נוגע גם לכנסת וגם לתפקוד הממשלה –
צריך לאשר את זה. מי מפחד מדיון פה בעניין הזה? אני לא מבין. מה החשש? הרי
אף אחד לא חולק שזה נושא מרכזי בציבוריות הישראלית, בהווייה הישראלית,
בממשל הישראלי, ביחסי ממשל כנסת. לא צריך להכביר על זה מילים. אני לא מבין
איך זה יכול להיות שלא ייתנו לדון בעניין הזה בכנסת. נקודה, סוף.

היו"ר יואב קיש:

תודה.

מיקי רוזנטל (המחנה הציוני):

אני מבקש מהוועדה לאשר את זה.

היו"ר יואב קיש:

בבקשה, חברת הכנסת, סגנית יושב ראש הכנסת, טלי פלוסקוב. בבקשה.

טלי פלוסקוב (כולנו):

תודה, אדוני היושב ראש.

תראו, אני רוצה לשתף את חברי הכנסת על ההחלטות שמתקבלות בנשיאות. לשמחתנו
הרבה, הרבה חברי כנסת מעלים סוגיות לדיון ואנחנו בנשיאות צריכים לבחור
חמישה נושאים דחופים ביותר – לא סתם זה נקרא הצעה דחופה לסדר – שיעלו
לדיון. ואם אני מסתכלת על חמישה נושאים שנבחרו, נושאים בוערים; אני לא
אומרת שהנושא הזה לא חשוב. מה גם שלקחנו בחשבון כשדנו שלא התקבלה החלטה כדי
להעביר ביקורת עליה. זאת אומרת, אנחנו שומעים על זה בתקשורת, אנחנו שומעים
את זה - - -

מיקי רוזנטל (המחנה הציוני):

אני חולק עלייך. יש המלצות ועדה של שני שרים בכירים מאוד בממשלה. יש המלצות
של ועדות.

טלי פלוסקוב (כולנו):

כתוב בהצעה שיש המלצות על - - -

מיקי רוזנטל (המחנה הציוני):

בוודאי.

היו"ר יואב קיש:

אין לי את ההצעה, את נוסח ההצעה.

טלי פלוסקוב (כולנו):

תביאו לי בבקשה את ההצעה.

היו"ר יואב קיש:

יש פה את נוסח ההצעה של חבר הכנסת מיקי רוזנטל? לא.

חבר הכנסת מיקי רוזנטל, יש לך את נוסח ההצעה? אתה יכול להקריא אותו?

מיקי רוזנטל (המחנה הציוני):

יש לך את הנוסח של ההצעה שביקשנו?

קריאה:

- - -

מיקי רוזנטל (המחנה הציוני):

אין לי אותו.

טלי פלוסקוב (כולנו):

האם בהצעה עצמה כתוב, שהוצגה עכשיו - - -

מיקי רוזנטל (המחנה הציוני):

אני כמעט משוכנע. אני לא בטוח. יכול להיות שנפלה - - -

טלי פלוסקוב (כולנו):

רגע, רגע. אז בואו נבדוק.

היו"ר יואב קיש:

כתוב ככה: החליטה לא לאשר הצעה – אני לא יודע מה כתוב לי פה – בנושא מינוי
פוליטי של משנה למנכ"ל במשרד המשפטים.

טלי פלוסקוב (כולנו):

אין החלטה כזאת. אין החלטה כזאת שיש מינוי פוליטי. ולכן אנחנו לא
החלטנו - - -

מיקי רוזנטל (המחנה הציוני):

תקשיבי, אני נורא מצטער. בהצעה לדיון מהיר, שהייתה שבוע לפני כן, כתוב ככה:
ועדת שקד לוין החליטה והמליצה. כתוב. הנה, זה - - -

היו"ר יואב קיש:

אבל זה דיון מהיר, זה לא בהצעה הדחופה לסדר.

מיקי רוזנטל (המחנה הציוני):

בסדר. הרי מי שביקש ממני זאת הנשיאות עצמה. זה לא היה פורמלי, אז אני לא
רוצה להגיד מי. אמרו לי: תגיש את זה - - - אבל הגשנו את זה, וזה גם ידוע.
יש המלצות ועדה. יש המלצות ועדה. זו לא איזו שמועה בעיתונות. יש המלצות
ועדה. אני לא חושב שמישהו מכחיש את זה, אני לא חושב שיש מישהו שלא יודע.

היו"ר יואב קיש:

אבל אין החלטה. כן.

טלי פלוסקוב (כולנו):

אין החלטה.

מיקי רוזנטל (המחנה הציוני):

אין החלטה כי זו הממשלה. אבל הממשלה צריכה להחליט על זה. אז הכנסת לא תדון
בזה בגלל שהממשלה צריכה להחליט על זה?

יש ועדה ציבורית, משמעותית, של שני שרים שהחליטו בנושא כל כך קרדינלי,
והכנסת לא תדון? לא יעלה על הדעת.

היו"ר יואב קיש:

חבר הכנסת דוד ביטן.

דוד ביטן (הליכוד):

לצערי הרב, חברי הכנסת שוכחים שבנוסף להליך הזה של דיון - - - דחופה יש עוד
נושא של הצעות לסדר מטעם הסיעות, ולא משתמשים בזה כמעט. השאלה שנשאלת: חבר
הכנסת מיקי רוזנטל, למה אתה לא יכול להגיש את זה מטעם הסיעה שלך כהצעה לסדר
רגילה? - - -

טלי פלוסקוב (כולנו):

למה? כי זה על חשבון החוק.

דוד ביטן (הליכוד):

אני רוצה לשאול את מזכירת הכנסת האם מפלגת העבודה - - -

מרב מיכאלי (המחנה הציוני):

המחנה הציוני.

טלי פלוסקוב (כולנו):

אגב, אם זו הצעה פרטית, יש לך עשר דקות לדבר על זה ולא שלוש דקות - - -

היו"ר יואב קיש:

נכון.

דוד ביטן (הליכוד):

הם יכולים. יש להם אפשרות כזאת - - - השבוע או בשבוע הבא. אני לא מבין.

היו"ר יואב קיש:

זו גם אפשרות, חבר הכנסת מיקי רוזנטל. מה עם זה?

מזכירת הכנסת ירדנה מלר-הורוביץ:

מסגרת המכסה היא להצעות חוק פרטיות ולהצעות רגילות.

דוד ביטן (הליכוד):

לא משתמשים במכסה – לא הליכוד - - -

מזכירת הכנסת ירדנה מלר-הורוביץ:

יש סיעות שמנצלות את ההצעות הרגילות, והצעה רגילה מאפשרת גם לנמק את זה
במסגרת - - -

דוד ביטן (הליכוד):

אבל המחנה הציוני ניצלה? המחנה הציוני ניצלה?

היו"ר יואב קיש:

זו שאלה. את זוכרת אם המחנה הציוני ניצלה את - - -?

מזכירת הכנסת ירדנה מלר-הורוביץ:

לא. אני לא זוכרת אם הם - - -

דוד ביטן (הליכוד):

- - - עם ההצעה הזאת בשבוע הבא.

היו"ר יואב קיש:

חבר הכנסת מיקי רוזנטל, אתה מכיר?

מיקי רוזנטל (המחנה הציוני):

אני לא מכיר, אבל זה לא רלוונטי.

היו"ר יואב קיש:

לא, זה רלוונטי.

מיקי רוזנטל (המחנה הציוני):

לא, זה לא רלוונטי.

היו"ר יואב קיש:

כי אין פה דחיפות. חבר הכנסת מיקי רוזנטל, אין פה דחיפות.

דוד ביטן (הליכוד):

- - -

מזכירת הכנסת ירדנה מלר-הורוביץ:

- - -

דוד ביטן (הליכוד):

לא לדעת מה - - -

מזכירת הכנסת ירדנה מלר-הורוביץ:

- - -

מיקי רוזנטל (המחנה הציוני):

אני אומר לכם שיש. יש לי חשש. תראו, אם אתם חושבים שזה לא נושא דחוף וחשוב,
אז תגידו - - -

היו"ר יואב קיש:

לא. יש הבדל בין דחוף לחשוב.

מיקי רוזנטל (המחנה הציוני):

דחוף וחשוב.

היו"ר יואב קיש:

חשוב – יכול להיות שהוא חשוב עם מחלוקת. הוא יכול לעלות במסגרת הסיעתית על
המכסה.

דוד ביטן (הליכוד):

- - - לא שלוש דקות. פה יש לך שלוש דקות. ייתנו לך בסיעה - - -

טלי פלוסקוב (כולנו):

אני גם מוכנה להציג. חבר הכנסת מיקי רוזנטל, תיקח את הנושאים שאושרו ותבחר
מה הנושא שיכול לא לאשר על חשבון הנושא - - -

היו"ר יואב קיש:

חבר הכנסת מיקי רוזנטל, אני אגיד לך מה דעתי. אני שמעתי מה שאתה אומר. אני
מסכים איתך שהנושא הוא חשוב. אני לא רואה את הדחיפות הגבוהה שלו, כי
התהליכים האלה, לוקח להם הרבה זמן, עם דיון משמעותי וארוך.

אני מציע שזה ילך לסיעה. תשכנע את חברי הסיעה שלך, שגם להם זה צריך להיות
חשוב, וזה יעלה כסיעתי, ובזה תקבל עשר דקות לדבר.

מי בעד בקשתו של חבר הכנסת מיקי רוזנטל על ערעור החלטת הנשיאות? שירים את
ידו. שלושה. מי נגד? חמישה.

הצבעה

בעד – 3

נגד – 5

נמנעים – אין

בקשת הערעור על החלטת נשיאות הכנסת שלא לאשר דחיפות להצעה לסדר היום של חבר
הכנסת מיקי רוזנטל בנושא: מינוי פוליטי של משנה למנכ"ל במשרדי הממשלה, לא
נתקבלה.

היו"ר יואב קיש:

ההצעה לא התקבלה. תודה.

דוד ביטן (הליכוד):

יש לך - - -

טלי פלוסקוב (כולנו):

תגיש את - - -

דוד ביטן (הליכוד):

יש לך סיעה - - -

טלי פלוסקוב (כולנו):

זה מספיק - - -

מיקי רוזנטל (המחנה הציוני):

מה זה - - -? יש חברים בקואליציה שהגישו את - - -

ב. של חבר הכנסת משה גפני בנושא: קריסת התחבורה הציבורית במירון בל"ג בעומר

היו"ר יואב קיש:

חבר הכנסת משה גפני, אנחנו עוברים לבקשה שלך: קריסת התחבורה הציבורית
במירון בל"ג בעומר.

משה גפני (יהדות התורה):

לא, אני לא הגשתי את זה - - -. בסדר, לא משנה.

היו"ר יואב קיש:

זה מה שכתוב.

משה גפני (יהדות התורה):

כן, כן, בסדר.

היו"ר יואב קיש:

אם לא, אז לא. אז אין בעיה. אז בוא נדחה את הבקשה.

משה גפני (יהדות התורה):

לא, לא, לא, לא, לא.

אני הלכתי לבדוק בסיעה, אצלנו, ואז אמרו לי שאתה לא יכול להגיש את ההצעה
הזאת במסגרת ההצעות שעומדות לסיעה בגלל שאתה מגיש הצעת חוק על הנושא של
הבחירות על חשבון המכסה של הסיעה שעליה חתומים כל הסיעות. אז אני לא יכול
להגיש את זה במסגרת הצעה לסדר ולקבל עשר דקות במסגרת הנושא הזה. אם זה לא
השבוע, בשבוע הבא אין לו ערך. הנושא הזה דחוף ממדרגה ראשונה.

אני אומר בוודאות ואני הולך להגיד את זה במליאה אם יאפשרו לי: אם היה,
האירוע הזה במירון - - -

דוד ביטן (הליכוד):

אבל למה אתה לא עושה את זה במסגרת - - -?

היו"ר יואב קיש:

הוא הסביר, אתה לא הקשבת הרגע.

דוד ביטן (הליכוד):

אז למה אתה לא עושה?

משה גפני (יהדות התורה):

אני אמרתי: אני הלכתי לסיעה כדי להגיש את זה במסגרת הצעה רגילה. התברר שאני
מגיש חוק שאתה חתום עליו במסגרת המכסה של הסיעה.

דוד ביטן (הליכוד):

אני אתן לך.

משה גפני (יהדות התורה):

מה?

דוד ביטן (הליכוד):

אנחנו ניתן לך מטעם הליכוד, אין לנו בעיה - - -

משה גפני (יהדות התורה):

בסדר. אז אני מסכים שיהיה היום מטעם הליכוד - - -

דוד ביטן (הליכוד):

קח את זה מטעם הליכוד.

היו"ר יואב קיש:

יש לך מכסה כרגיל?

דוד ביטן (הליכוד):

כן, אין בעיה. יש לנו.

היו"ר יואב קיש:

לא על חשבון - - -

דוד ביטן (הליכוד):

אבל מה שהוא לא מבין זה שההצעות לסדר לא קשורות להצעות חוק. עשינו שתי
מכסות - - -

טלי פלוסקוב (כולנו):

הן כן.

משה גפני (יהדות התורה):

אין מכסה, אין מכסה.

קריאה:

לא, לא נכון.

מזכירת הכנסת ירדנה מלר-הורוביץ:

- - -

היו"ר יואב קיש:

חבר הכנסת דוד ביטן, אל תהיה כזה נדיב לפני שאתה רואה שאתה יכול לעשות את
זה.

דוד ביטן (הליכוד):

- - - המכסה ואמרנו - - -

טלי פלוסקוב (כולנו):

אז ביטלת - - - את המכסה.

דוד ביטן (הליכוד):

לא נכון, אתם טועים.

- - - המכסה. עשינו מכסה להצעות חוק ומכסה לזה. מזכיר לך את ההחלטה.

היו"ר יואב קיש:

היועצת המשפטית ארבל אסטרחן.

ארבל אסטרחן:

זה היה - - -

דוד ביטן (הליכוד):

ההחלטה הייתה במפורש. הנושא של ההצעות לסדר זה מכסה נפרדת. זה מכסה
של - - - ולא תהיה ערבוביה בין שתיהן. אמרנו את זה ותראי את ההחלטה.

מיקי רוזנטל (המחנה הציוני):

אולי אמרת, אבל זה לא קרה בפועל. הוא לא - - -

דוד ביטן (הליכוד):

לא, לא. זה היה הדיון וזה היה הסיפור. אני זוכר טוב מאוד - - -. אני נותן
לך מטעם - - -

היו"ר יואב קיש:

זה כבר סיכום שלכם. אם הוועדה הזאת תדחה את זה – לתת - - -

משה גפני (יהדות התורה):

לא, לא, רגע, רגע, לא, אני לא מסכים - - -

היו"ר יואב קיש:

אז זה הרגע מה - - -

משה גפני (יהדות התורה):

אני מסכים לכל סידור – שזה יעלה השבוע. אם זה לא עולה השבוע - - -

היו"ר יואב קיש:

אבל חבר הכנסת משה גפני, אתה לא נמצא אצל בורא עולם, אתה נמצא בוועדת
הכנסת. ועדת הכנסת יכולה להחליט על מה שכרגע לפניה.

משה גפני (יהדות התורה):

אז אני מבקש.

היו"ר יואב קיש:

אז אוקיי. אז כרגע חשבנו שיש פתרון אחר.

משה גפני (יהדות התורה):

זה הפתרון - - -

היו"ר יואב קיש:

אני לא אחראי לפתרון אחר. אני יכול לדון רק בנושא הספציפי הזה שלפניי כרגע.

חברים, אנחנו נמשיך לדון בבקשתו של חבר הכנסת משה גפני, ואני מבקש שבמקביל,
מנהלי הסיעות: נא תבדקו אם אפשר לפתור את זה בדרך אחרת, ובואו נמשיך את
הדיון הספציפי לגבי הבקשה שלך.

משה גפני (יהדות התורה):

בסדר.

היו"ר יואב קיש:

בבקשה, חבר הכנסת משה גפני.

משה גפני (יהדות התורה):

הנושא הזה הוא נושא שהוא דחוף ממדרגה ראשונה. מדובר על סדרי גודל, כמויות
של אנשים בלתי רגילות - - -

היו"ר יואב קיש:

מה היה שם? אני לא מספיק - - -

משה גפני (יהדות התורה):

הכול קרס. הכול, הכול. וזה גם היה צפוי שיקרוס. לא יכול להיות מצב כזה. אני
העליתי את זה - - - הקואליציה. המציאות היא - - - שנעשה שם, נעשה. לדעתי,
אם זה היה - - - לא אירוע דתי, כבר לפני 20 שנה היו - - -

היו"ר יואב קיש:

חברת הכנסת טלי פלוסקוב, סגנית היושב ראש, נא תשיבי לחבר הכנסת משה גפני,
בבקשה.

טלי פלוסקוב (כולנו):

אני חושבת שיש פתרון - - -

היו"ר יואב קיש:

לא, לא, אני רוצה להתייחס לבקשה. אחרי זה יהיה פה בלגן. בואו נדון. אם
אנחנו מבטלים –מבטלים - - -

טלי פלוסקוב (כולנו):

אז אני אגיד. אין בעיה, אין בעיה.

אז קודם כל, ההתייחסות שלי היא כזו: קודם כל, ל"ג בעומר מאחורינו. נכון
שהיה בלגן, ופה אנחנו לגמרי מסכימים. זה אומר שצריך למצוא פתרון בעצם לשנה
הבאה.

היו"ר יואב קיש:

זאת אומרת, אין דחיפות.

טלי פלוסקוב (כולנו):

נכון. ולכן זה לא כזה דחוף. אם ל"ג בעומר היה מחר, אני מסכימה.

דוד ביטן (הליכוד):

האמת שהוא העלה את זה בישיבת ראשי המפלגות ונמצא פתרון - - - בראשות - - -
ראש הממשלה, שר האוצר ושר התחבורה והבטיחות בדרכים.

טלי פלוסקוב (כולנו):

זה שזה טרי, זה נכון.

משה גפני (יהדות התורה):

אם זה היה אירוע לא דתי אלא אירוע חילוני, הכנסת הייתה - - -

היו"ר יואב קיש:

לא, אני לא מסכים.

משה גפני (יהדות התורה):

אני - - - דבר כזה.

היו"ר יואב קיש:

אני יכול להגיד לך שדווקא בגלל שזה אירוע דתי, יש לי יותר נטייה לנסות
לכבד.

קריאה:

- - -

משה גפני (יהדות התורה):

המקום המתוייר, השני בגודלו בארץ, עם כבישים צרים שם, עם מקום שזה נראה כמו
הרי ההימלאיה.

אורי מקלב (יהדות התורה):

- - - בל"ג בעומר.

היו"ר יואב קיש:

כן, חבר הכנסת ישראל אייכלר.

ישראל אייכלר (יהדות התורה):

אדוני היושב ראש, אני רוצה לומר לך שאני דווקא רוצה שוועדת הכנסת תאשר את
זה כוועדת הכנסת, בלי שום הבדל לגבי הסדרים. כי מה שקרה פה: קודם כל, הייתה
פה הפרת החלטות של ועדה של הכנסת שישבה על מירון במשך חודשים – הוועדה
המיוחדת לפניות הציבור. דרשנו מהמשטרה שלא יהיו פרשים במקום – לא הייתה שם
הפגנה ולא היה שום דבר. אנשים עמדו וחיכו שעות ובאו פרשים ודחפו אותם, וזה
נושא חמור ביותר מבחינת זכויות האזרח. אני רוצה שתדעו: אנשים חיכו בתחנות
שבע שעות. אנשים חיכו במשך שעות ואף אחד לא בא אליהם, לא התייחסו אליהם –
אנשים, נשים וזקנים. הופכים אנשים לחיות. אנשים נכנסו דרך החלונות.

אנחנו דרשנו והזהרנו את המשטרה ואת משרד התחבורה והבטיחות בדרכים לעשות את
מעגל התנועה, להרחיב אותו, והם לא עשו את זה. הם לא עשו את זה רק בגלל שזה
מירון, ואם זה היה מקום אחר הם כן היו עושים.

היו"ר יואב קיש:

לא, לא.

ישראל אייכלר (יהדות התורה):

כל הכבישים באזור הורחבו במאות מיליונים.

היו"ר יואב קיש:

בסדר. אנחנו דיברנו על זה. בסדר. הבנתי שגם בוועדה המיוחדת לפניות הציבור
היו הרבה הערות בעניין הזה.

מזכירת הכנסת ירדנה מלר-הורוביץ:

- - - יש לו מעבר למכסה - - -

היו"ר יואב קיש:

רגע. לא, לא. סליחה, סליחה.

ישראל אייכלר (יהדות התורה):

לא מעניינת אותי שום מכסה - - -

מזכירת הכנסת ירדנה מלר-הורוביץ:

- - -

היו"ר יואב קיש:

אז רגע. תנו לחבר הכנסת ישראל אייכלר לסיים.

ישראל אייכלר (יהדות התורה):

אני רוצה שוועדת הכנסת תכיר בדחיפות של הדבר הזה, כי מדובר פה בחצי מיליון
אנשים שהתעללו בהם: הביאו עליהם פרשים, סוסים. ילדים קטנים, בחיים שלהם,
באו להתפלל ודחפו אותם עם סוסים בניגוד להחלטתנו - - - עם המשטרה.

הם לא עשו מעגל תנועה. אוטובוס אחד נתקע – ארבע - - -

היו"ר יואב קיש:

חבר הכנסת ישראל אייכלר, אני לא רוצה עכשיו לנגח את המשטרה בצורה חד צדדית
בוועדת הכנסת. יהיה על זה דיון. תאמין לי, כולם יוכלו לדבר מה שהם רוצים.
יכול להיות שבצדק היה שם. נאמרים דברים קשים כנגד התנהלות המשטרה. כיוון
שהם לא פה אפילו בשביל להגיב. ואז אני מבקש.

ישראל אייכלר (יהדות התורה):

אבל אני רוצה להגיד לך: המשטרה עבדה קשה מאוד ארבעה ימים ולילות. אני לא בא
נגד המשטרה, אבל הייתה החלטה. אמרתי: תביאו אוטובוסים במקום - - -

אז סיכום אחד: אני מבקש ומתחנן שוועדת הכנסת תכיר בדחיפות, שכן יידון
במליאה, כדי שאנחנו נדע כבר עכשיו להכין את כל הכבישים ואת כל החניונים לפי
כל התכניות הקיימות, כבר עכשיו. אחרת, גם בשנה הבאה אנחנו ניפגש שוב.

היו"ר יואב קיש:

תודה.

משה גפני (יהדות התורה):

אני מסיר את בקשתי לאור מה שיושב ראש סיעת הליכוד אמר, שאני אעלה את זה
היום במסגרת הצעה לסדר על חשבון מכסת הליכוד.

מזכירת הכנסת ירדנה מלר-הורוביץ:

רגילה.

היו"ר יואב קיש:

בסדר.

מזכירת הכנסת ירדנה מלר-הורוביץ:

אבל - - -

משה גפני (יהדות התורה):

אבל - - -

היו"ר יואב קיש:

רגע. אני אתן לך להגיד "אבל".

חבר הכנסת אורי מקלב, רצית עוד מילה? חבר הכנסת אורי מקלב, רצית להגיד
משהו?

אורי מקלב (יהדות התורה):

- - -

היו"ר יואב קיש:

כן.

אורי מקלב (יהדות התורה):

אדוני היושב ראש, אני רוצה להתייחס למה שאמרה נציגת הנשיאות פה, חברת הכנסת
טלי פלוסקוב.

היו"ר יואב קיש:

חברת הכנסת טלי פלוסקוב, הוא מתייחס לדברייך.

אורי מקלב (יהדות התורה):

את נימקת את ההתנגדות שלכם לאשר את הערר הזה בגלל שזה אירוע שהיה. רוב
הדיונים, ההצעות לסדר המהירות והדחופים זה בעקבות אירועים שהיו. אנחנו לא
דנים עם מה שיהיה. לכן, הנימוק הזה לא יכול לחול כאן. אדרבה, זה אירוע מאוד
קשה שהיה.

טלי פלוסקוב (כולנו):

מסכימה.

אורי מקלב (יהדות התורה):

אולי לא היה מי שיציג את זה בנשיאות. לא היה מי שיציג בנשיאות. התעלמות
מ-400 אלף איש או מחלקם שסבל. מחכים שהכנסת תגיד את דבריה. אם זה לא ערר
וזה לא נקרא הצעה לסדר בתגובה מהירה, שבא באמת לבטא אירוע גדול שהיה,
שקשורים בזה גורמי ממשלה; הכנסת, אני חושב, באופן טבעי זו בדיוק הפלטפורמה
שיכולה לדון בזה בהצעה לסדר דחופה. לכן - - - אדרבה, אבל זה שאירוע שהיה
ואין מה לעשות? כי זה קרה קרוב לאירוע. הציבור מחכה ומחכה שיתייחסו לזה. לא
לאשר את זה זה כמעט כמו שמישהו לא חש את מה שאנחנו חשים. אנחנו מייצגים
ציבור שסבל מאוד – הוא מחכה לאיזו תגובה, הוא מחכה לאיזו אמירה - - -

טלי פלוסקוב (כולנו):

אדוני, אני רוצה לתקן אותך: אם הבנת אותי שאין מה לעשות, אז זה לא נכון.
אני אמרתי שיש מה לעשות.

אורי מקלב (יהדות התורה):

את אמרת שמכיוון - - -

טלי פלוסקוב (כולנו):

לא נכון. אני כן אמרתי שהאירוע הוא חריג ואמרתי שיש מה לעשות. מה שכן, זה
לא חייב להיות בדיון מהיר, כי הפתרון בעצם – אנחנו צריכים לדאוג לו לשנה
הבאה. ולכן זה היה יכול להיות - - -

אורי מקלב (יהדות התורה):

- - -

היו"ר יואב קיש:

חבר הכנסת אורי מקלב, אני רוצה להגיד לך: שמעתי פה את הדברים. אין לי ספק
שמדובר בנושא כאוב ורגיש ואנחנו חייבים להכות בפטיש אתה יודע. בעניין הזה
אני מסכים מאוד. אני פשוט רציתי לחסוך לוועדה הזו גם את הדיון, כי ראיתי
שיש פה פתרון אחר, ואני חושב שהפתרון שהושג מקובל והדיון יתקיים. ולכן אני
חושב שלא צריך ממש להיכנס לוויכוח ספציפית כרגע. אין ספק שהנושא דחוף,
במיוחד לאור מה שהיה ומגיע לו את הדיון שלו, ומצאנו פתרון גם נוח לעניין
הזה.

כן, חבר הכנסת דוד ביטן.

דוד ביטן (הליכוד):

אני רק רוצה להגיד לחברי הכנסת כשהשר יעקב ליצמן וחבר הכנסת משה גפני העלו
את העניין בישיבת ראשי המפלגות, ההחלטה הייתה לתקצב את העניין והוקם צוות.
בראש הצוות עומד ראש הממשלה, שר האוצר ושר התחבורה והבטיחות בדרכים מתוך
מגמה לפתור את הבעיה וגם לתת תקציב מיוחד על מנת שהדברים ייעשו מיד - -

היו"ר יואב קיש:

ולא ייקחו שנים. ולא ייקחו שנים.

ישראל אייכלר (יהדות התורה):

לכן, זה חשוב שייאמר מעל במת הכנסת.

היו"ר יואב קיש:

זה חשוב שייאמר.

מזכירת הכנסת ירדנה מלר-הורוביץ:

זהו.

היו"ר יואב קיש:

בבקשה, מזכירת הכנסת.

מזכירת הכנסת ירדנה מלר-הורוביץ:

לעניין מה ייאמר מעל במת הכנסת, אדוני היושב ראש, חשוב לי לציין: הנושא
יעלה, הגיע לפתרון נהדר אפילו. יהיו לכם עשר דקות לנמק במקום שלוש דקות,
אבל אני לא בטוחה שאנחנו נצליח לגייס תשובת ממשלה, כי אני רק עכשיו. בדרך
כלל, הערעורים הם ביום שלישי.

דוד ביטן (הליכוד):

אני אתייחס לזה.

מזכירת הכנסת ירדנה מלר-הורוביץ:

יפה.

קריאה:

אז זה יעבור לוועדה.

דוד ביטן (הליכוד):

אני אתייחס כי הייתה החלטה של - - -

מזכירת הכנסת ירדנה מלר-הורוביץ:

אז אני בכל אופן פונה למזכירות הממשלה, אנחנו - - - שאושר הערעור. ככל
שתוכל, תשלח. אם לא, חבר הכנסת - - -

דוד ביטן (הליכוד):

בסדר. אני - - -. אין בעיה.

היו"ר יואב קיש:

מה "אושר הערעור"? מה? תגידי, לא הבנתי. מה אמרת עכשיו?

מזכירת הכנסת ירדנה מלר-הורוביץ:

אני אגיד לממשלה קודם כל שההצעה הזו עולה. אם הם יכולים לשלוח שר - - -

מזכירת הכנסת ירדנה מלר-הורוביץ:

אבל לא בגלל הערעור. לא אושר הערעור.

מזכירת הכנסת ירדנה מלר-הורוביץ:

לא. הצעה רגילה.

היו"ר יואב קיש:

כן. בסדר.

קריאה:

כרגילה.

ארבל אסטרחן:

כן. בכל מקרה - - -

מזכירת הכנסת ירדנה מלר-הורוביץ:

בדיוק ככה. בדיוק ככה.

ישראל אייכלר (יהדות התורה):

אני חושב ששר האוצר ישמח - - -

הצעה לתיקון תקנון הכנסת - התאמה לחוק הקאדים

היו"ר יואב קיש:

אנחנו עכשיו בנושא ההצעה לתיקון תקנון הכנסת – התאמה לחוק הקאדים. אנחנו
ניתן ליועצת המשפטית להציג את הנושא ואחרי זה ניתן לחבר הכנסת שהעלה את זה.
מי זה?

ארבל אסטרחן:

חבר הכנסת עיסאווי פריג' - - -

היו"ר יואב קיש:

חבר הכנסת עיסאווי פריג'.

חבר הכנסת אוסאמה סעדי, גם אתה?

אוסאמה סעדי (הרשימה המשותפת):

כן.

היו"ר יואב קיש:

בסדר.

בבקשה.

ארבל אסטרחן:

בחודש פברואר האחרון הכנסת חוקקה תיקון לחוק הקאדים שעוסק בנציגי הכנסת
בוועדה לבחירת קאדים, שהיא דומה לוועדות האחרות בבחירת נושא משרה שיפוטית.
יש לנו נציגי כנסת בוועדה לבחירת שופטים ודיינים וקאדים וקאדים מד'הב.

מה שהיה קבוע עד היום בחוק הקאדים זה שיש לממשלה שני נציגים, שזה שר
המשפטים ושר נוסף. ואם אין שר מוסלמי אז אפשר סגן שר מוסלמי. זה מבחינת
נציגי הממשלה. ולגבי הכנסת, כתוב בחוק שיהיו שלושה חברי כנסת, מהם לפחות
שניים מוסלמים. ככה היה עד היום. ויש גם עורכי דין ונשיא בית הדין השרעי
ונציגים נוספים.

התיקון לא נגע בעניין שיש שלושה נציגים, לפחות שניים מהם מוסלמים, אלא
הוסיף שמבין חברי הוועדה, שהם חברי כנסת או שרים, לא ייבחר יותר מחבר כנסת
אחד מכל מפלגה ובלבד שייבחרו לפחות שני חברי כנסת שהם מוסלמים. זה נשאר.
אוקיי? זאת אומרת, לא יכול להיות שמהכנסת, שניים מאותה מפלגה או מהכנסת
והממשלה שניים מאותה המפלגה. ונקבע שהתיקון הזה ייכנס לתוקף מהכנסת ה-21.
היום, למשל, יש שניים מאותה מפלגה, בגלל שחבר הכנסת יואב בן צור מש"ס הוא
נציג הכנסת ואני חושבת שהשר דוד אזולאי הוא נציג הממשלה.

אוסאמה סעדי (הרשימה המשותפת):

השר דוד אזולאי.

ארבל אסטרחן:

הדבר הזה לא יתאפשר יותר לפי תיקון החוק.

יואב בן צור (ש"ס):

בכל הוועדות? גם שופטים - - -?

ארבל אסטרחן:

לא, לא, לא, רק בקאדים. עשו את זה רק לגבי הקאדים.

יואב בן צור (ש"ס):

למה?

ארבל אסטרחן:

עשו. למה לגבי נשים עשו רק בדיינים ובשופטים?

בעקבות הדיון הזה שהתקבל בפברואר האחרון, וכאמור, עדיין אינו בתוקף, התעורר
צורך להתאים את תקנון הכנסת לתיקון. למה? בגלל שהיום תקנון הכנסת לא מתייחס
בכלל למצב הזה. לכאורה, כל חבר כנסת יכול להגיש מועמדות וכל חבר כנסת יכול
להיבחר. אגב, התקנון גם לא מתייחס היום למצב הזה שחייבים להיות שני מוסלמים
ומה קורה אם אין. פשוט לא הייתה לזה התייחסות כי זה לא קרה. וחשבתי שבאותה
הזדמנות שמסדירים את העניין החדש, כדאי גם להסדיר את העניין הקודם.

אז מונח בפניכם נוסח של הצעה לתיקון תקנון. אתם יכולים לראות: בהתחלה יש
הגדרות של חוק הקאדים - - -

היו"ר יואב קיש:

סליחה שאני חוזר קצת אחורה. מה ההיגיון לתקן את זה, שלא יהיו מאותה מפלגה
דווקא לגבי קאדים ולגבי מקרים אחרים לא?

ארבל אסטרחן:

את זה צריך לשאול אולי את חבר הכנסת עיסאווי פריג'. הוא זה שהציע את הצעת
החוק ואפשר לשאול אותו. זה חוק שנידון בוועדת החוקה, חוק ומשפט.

יואב בן צור (ש"ס):

- - - יש דיינת.

היו"ר יואב קיש:

קאדית.

ארבל אסטרחן:

אבל אגב, כמו שאמרתי: גם לגבי חובת ייצוג של נשים, זה נקבע רק לגבי שופטים
ודיינים, למשל, ולא נקבע לגבי הוועדות האחרות. אני לא יודעת מה היו
השיקולים - - -

היו"ר יואב קיש:

חבר הכנסת עיסאווי פריג', אז בוא נשמע אותך.

עיסאווי פריג' (מרצ):

שלום.

בסך הכול, אדוני היושב ראש, אנחנו עושים התאמת תקנון על פי הצעת החוק שעברה
בכנסת. היום, המצב הקיים: חברי הוועדה לבחירת דיינים ושופטים – עכשיו הם
תשעה: שני שופטים, שני נציגי לשכת עורכי הדין, שני שרים - - -

היו"ר יואב קיש:

דרך אגב, השופטים מחויבים לאחד מוסלמי?

עיסאווי פריג' (מרצ):

את זה תשאל - - -

ארבל אסטרחן:

כן. זה נשיא בית הדין השרעי לערעורים וקאדי נוסף שייבחר. הם כולם קאדים.

עיסאווי פריג' (מרצ):

זה נשיא - - - שדן בענייני דת מוסלמיים.

יואב בן צור (ש"ס):

מוסלמיים, ודאי.

ארבל אסטרחן:

כן, כן.

עיסאווי פריג' (מרצ):

כן.

כפי שאמרתי, שני שופטים, שניים מטעם לשכת עורכי הדין, - -

ארבל אסטרחן:

שגם שם לפחות אחד מוסלמי.

עיסאווי פריג' (מרצ):

כן.

- - שני שרים ושלושה חברי כנסת. זה המצב היום.

התיקון שמוצע כאן, להתאים את התקנון על פי הצעת החוק, שישנה החלטה שאסור
שיהיו שני חברי ועדת מינוי קאדים מאותה מפלגה.

היו"ר יואב קיש:

מאותה סיעה.

קריאה:

מפלגה, לא סיעה.

עיסאווי פריג' (מרצ):

לא - - -

אוסאמה סעדי (הרשימה המשותפת):

לא, זה מאותה סיעה.

היו"ר יואב קיש:

עכשיו, היום אנחנו, לצורך העניין, עוברים על החוק כי הוא לא בתוקף עדיין?

עיסאווי פריג' (מרצ):

לא, הוא לא בתוקף - - -

אוסאמה סעדי (הרשימה המשותפת):

לא. החוק ייכנס - - -

ארבל אסטרחן:

- - -

יואב בן צור (ש"ס):

הם לא עוברים על החוק - - -

עיסאווי פריג' (מרצ):

לא עוברים על החוק.

היו"ר יואב קיש:

אם הוא היה בתוקף היום. אם.

עיסאווי פריג' (מרצ):

אם הוא היה בתוקף, היינו עוברים על החוק.

יואב בן צור (ש"ס):

- - -

אוסאמה סעדי (הרשימה המשותפת):

אם היה בתוקף, אז הכנסת לא הייתה בוחרת את מה שבחרה.

יואב בן צור (ש"ס):

- - -

אוסאמה סעדי (הרשימה המשותפת):

נכון.

עיסאווי פריג' (מרצ):

אז מה שאנחנו מבקשים, התיקון, ההתאמה הנדרשת עכשיו בהתאם לחוק - - -

היו"ר יואב קיש:

הבנתי.

עיסאווי פריג' (מרצ):

רק אסור - - -

היו"ר יואב קיש:

טוב.

מישהו מחברי הכנסת רוצה להתייחס?

אוסאמה סעדי (הרשימה המשותפת):

לא. אנחנו סיכמנו עם היועצת המשפטית - - -

היו"ר יואב קיש:

יש הסכמה מלאה. אוקיי.

ארבל אסטרחן:

אולי אני אגיד קודם מה מוצע.

היו"ר יואב קיש:

אז בבקשה תקריאי ואנחנו נצביע.

ארבל אסטרחן:

אז באמת, מדובר על אותה מפלגה, לא אותה סיעה. למשל: בסיעת הרשימה המשותפת
יכולים להיות - - - מאותה - - -

אוסאמה סעדי (הרשימה המשותפת):

יש ארבע מפלגות.

היו"ר יואב קיש:

אז הם חומקים. הבנתי.

ארבל אסטרחן:

אז יש בפניכם שלושה סעיפים. הסעיף הראשון הוא סעיף הגדרות שמגדיר את חוק
הקאדים.

היו"ר יואב קיש:

תקריאי כדי שנצביע.

ארבל אסטרחן:

כן, כן. בסדר.

עיסאווי פריג' (מרצ):

עוד סוגיה לפני שאת מתייחסת. אני רוצה הדגשה בדברי ההסבר לגבי שני מוסלמים.
במידה ולא נבחרו שני מוסלמים בוועדה, במידה ולא, מה התהליך?

היו"ר יואב קיש:

היא מגיעה לזה בהקראה.

אוסאמה סעדי (הרשימה המשותפת):

החוק מתייחס לזה.

עיסאווי פריג' (מרצ):

הוא לא מתייחס לזה.

ארבל אסטרחן:

מתייחס.

אוסאמה סעדי (הרשימה המשותפת):

מתייחס.

היו"ר יואב קיש:

מתייחס.

ארבל אסטרחן:

יש התייחסות.

עיסאווי פריג' (מרצ):

אני רוצה לשמוע.

היו"ר יואב קיש:

הנה, היא תקריא לך את זה. תקריאי את הכול ותתייחסי לשאלה שלו.

ארבל אסטרחן:

אני אקריא.

בסעיף 2, הוא הסעיף המהותי, יש לנו פה שלוש פסקאות. הפסקה הראשונה היא פסקה
טכנית. שינו בחוק גם את שם הוועדה. זה לא נקרא עכשיו ועדת המינויים, אלא
הוועדה לבחירת קאדים, שזו ההתאמה הראשונה שאנחנו עושים.

היו"ר יואב קיש:

את יכולה להקריא פשוט את זה, שתהיה לנו הקראה ואז נוכל גם להצביע?

ארבל אסטרחן:

כן. הם רואים את זה, אני מסבירה את זה. זה בסדר.

היו"ר יואב קיש:

לא צריך להקריא את זה?

ארבל אסטרחן:

לא, לא, לא.

היו"ר יואב קיש:

אוקיי.

ארבל אסטרחן:

ברגע שאני מסבירה כל סעיף זה בסדר גמור.

היו"ר יואב קיש:

טוב.

ארבל אסטרחן:

הפסקה השנייה בסעיף 2 מדברת על מי יכול להגיש מועמדים. היום כתוב שכל חבר
כנסת שאינו שר או סגן שר יכול להגיש את מועמדותו לוועדות המינויים. לגבי
הקאדים מד'הב של הדרוזים זה קצת אחרת. אז מוצע כאן להוסיף שלעניין הוועדה
לבחירת קאדים, רשאי להציע את מועמדותו רק מי שחבר במפלגה אחרת מהמפלגה שבה
חבר נציג הממשלה או נציג הכנסת בוועדה.

דוד ביטן (הליכוד):

למה?

יואב בן צור (ש"ס):

אם זה לפני - - -? הממשלה? - - -

דוד ביטן (הליכוד):

נו, אז מה? איפה זה כתוב? למה בשופטים אין את זה? הם לא - - -?

ארבל אסטרחן:

אוקיי, אז פספסת את - - -

היו"ר יואב קיש:

חבר הכנסת דוד ביטן, זה חוק שעבר.

ארבל אסטרחן:

חוק שכבר תוקן - - -

היו"ר יואב קיש:

זה כבר תוקן. אנחנו עושים תיקון תקנון בהתאם - - -

ארבל אסטרחן:

- - -

היו"ר יואב קיש:

בקיצור, אני אתן לך סקירה קצרה: המצב הוא שבוחרים שני נציגי ממשלה ושלושה
חברי כנסת. לא רוצים שיהיו מאותה מפלגה. וזה בסדר, זה עבר בחוק. מתקנים את
התקנון כדי שזה - - -. הדבר היחיד זה הנושא של הסיעות.

ארבל אסטרחן:

אז מבחינת הגשת מועמדות, יוכל להגיש מועמדות רק חבר כנסת שחבר במפלגה אחרת
מהמפלגה שבה יש נציג ממשלה, אם כבר נבחר נציג הממשלה או חבר כנסת.

עיסאווי פריג' (מרצ):

ואם לא?

יואב בן צור (ש"ס):

ואם לא נבחר נציג הממשלה?

ארבל אסטרחן:

אז כל חבר כנסת יכול להגיש את מועמדותו ואז הממשלה תהיה מוגבלת.

יואב בן צור (ש"ס):

יפה. בסדר.

עיסאווי פריג' (מרצ):

- - -

ארבל אסטרחן:

וזה מבחינת - - -

עכשיו, מה קורה בזמן ההצבעה? ויש פה התייחסות גם למצב שבו לא נבחרו שני
מוסלמים, מה ששאל חבר הכנסת עיסאווי פריג', וגם למצב שנבחרו שניים מאותה
מפלגה. אז ככה: יש בפניכם בסעיף 2, פסקה 3, סעיפים קטנים (ד) ו-(ה). על אף
האמור בפסקת משנה (א) שאומרת שפשוט אלה שהגיעו ראשונים הם הזוכים, לא נבחרו
לוועדה לבחירת קאדים שני חברי כנסת מוסלמים, כאמור בחוק הקאדים, יראו את
המועמד המוסלמי שלא נבחר וקיבל את מספר הקולות המרבי כמי שנבחר במקום חבר
הכנסת שאינו מוסלמי שקיבל את מספר הקולות השני או השלישי בגודלו לפי
העניין.

עיסאווי פריג' (מרצ):

במידה - - -

יואב בן צור (ש"ס):

ואם לא הגישו מועמדות - - -?

ארבל אסטרחן:

- - -

עיסאווי פריג' (מרצ):

אם לא הגישו מועמדות, אם אין, מה?

יואב בן צור (ש"ס):

- - - מוסלמי. מה?

ארבל אסטרחן:

לא חייב - - -

אוסאמה סעדי (הרשימה המשותפת):

יש, יש בחוק.

עיסאווי פריג' (מרצ):

איך? מה יש בחוק?

יואב בן צור (ש"ס):

מה יש בחוק?

אוסאמה סעדי (הרשימה המשותפת):

אז מביאים מישהו מבחוץ.

ארבל אסטרחן:

לא. לא, לא, לא, לא, זה על הדרוזים.

אוסאמה סעדי (הרשימה המשותפת):

זה על הדרוזים?

ארבל אסטרחן:

זה על הדרוזים, זה לא על המוסלמים.

יואב בן צור (ש"ס):

מה על המוסלמים? לא הגישו.

ארבל אסטרחן:

מה קורה אם אף אחד לא מגיש מועמדות לוועדה לבחירת שופטים? לא הגישו.

יואב בן צור (ש"ס):

לא יודע. באמת מה קורה?

ארבל אסטרחן:

אז לא מתייחסים לכל מצב.

יואב בן צור (ש"ס):

מה זאת אומרת "לא מתייחסים"?

ארבל אסטרחן:

לא מתייחסים.

יואב בן צור (ש"ס):

אבל כאן כן יכול להיות.

היו"ר יואב קיש:

למה?

יואב בן צור (ש"ס):

החליטו להחרים את ועדת הקאדים הזו. החליטו - - -

עיסאווי פריג' (מרצ):

העלו את אחוז החסימה ל-5% – אין חברי כנסת ערבים. מה קורה? איך מנהלים את
העניין?

ארבל אסטרחן:

אני מקווה שזה לא יקרה. תראו, התקנון אינו מתייחס למצב שאין חברי כנסת
מוסלמים. קשה לי לראות מצב שדבר כזה יהיה. אם זה יהיה, נצטרך לתקן את
התקנון. עובדתית אם זה יקרה, אנחנו נצטרך לתת חוות דעת נקודתית.

יואב בן צור (ש"ס):

אז למה את לא נותנת עכשיו?

ארבל אסטרחן:

לא צריך - - -

היו"ר יואב קיש:

ואם לא יהיו מועמדים לנשיא, למשל? יש בחירות לנשיא ואף אחד לא רוצה להיות
מועמד?

ארבל אסטרחן:

כן - - -

היו"ר יואב קיש:

תמשיכי עם הסעיף הבא.

ארבל אסטרחן:

זה המצב שהיו שני מוסלמים, אבל הם לא נבחרו, אז הקפיצו את המוסלמי הבא
בתור. וסעיף קטן (ה) אומר שאם נבחרו לוועדה יותר מחבר כנסת אחד מאותה
מפלגה, כי יכולים להגיש מועמדות שניים מאותה מפלגה, יראו כמי שנבחר רק את
חבר הכנסת ממפלגה זו שקיבל את מספר הקולות המרבי. ובמקום חבר מפלגתו הנוסף,
יבוא מועמד ממפלגה אחרת שקיבל את מספר הקולות הבא. נקפיץ - - -

יואב בן צור (ש"ס):

ואם שניהם קיבלו מספר קולות שווה?

ארבל אסטרחן:

אז עושים שוב. יש לנו תשובה שמצביעים - - -

ויש הוראת תחילה, שהתחילה של התיקון הזה היא מהכנסת ה-21.

היו"ר יואב קיש:

בסדר.

היועצת המשפטית של הוועדה הקריאה את ההצעה לתיקון תקנון הכנסת בנוגע להתאמה
לחוק הקאדים. אני מעלה את זה להצבעה. מי בעד, שירים את ידו.

הצבעה

בעד – פה אחד

נגד – אין

נמנעים – אין

ההצעה לתיקון תקנון הכנסת – התאמה לחוק הקאדים, נתקבלה.

היו"ר יואב קיש:

פה אחד. ההחלטה התקבלה פה אחד.

בקשת יושב ראש ועדת הכלכלה למיזוג הצעות החוק הבאות לפי סעיף 84(ד) לתקנון
הכנסת:

א. הצעת חוק לביטול פקודת העיתונות, התשע"ז-2017 (מ/1115)

ב. הצעת חוק לביטול פקודת העיתונות, התשע"ז-2017 (פ/3750)

היו"ר יואב קיש:

יש לי בקשה של יושב ראש ועדת הכלכלה למיזוג הצעות החוק הבאות לפי סעיף
84(ד) לתקנון הכנסת: הצעת חוק לביטול פקודת העיתונות, התשע"ז-2017 (מ/1115)
ויש לנו את חבר הכנסת דב חנין, שהצליח להצמיד את הצעת החוק שלו לביטול
פקודת העיתונות גם כן. אנחנו מצביעים על המיזוג של בקשת יושב ראש - - -

ישראל אייכלר (יהדות התורה):

- - - לא כזה או שזה - - -?

היו"ר יואב קיש:

זה די טכני. העיתונות זה טכני. אני אגיד לך: לגבי מיזוגים זה ממשלתית.

ישראל אייכלר (יהדות התורה):

אבל צריך לדעת.

היו"ר יואב קיש:

זה ממשלתית, ולחבר הכנסת דב חנין יש הצעה פרטית שהוא נצמד אליה. זו תופעה
שקורית פה.

דוד ביטן (הליכוד):

כל הזמן הוא עושה את זה.

אני רק רוצה להגיד לך שאנחנו כנראה - -

היו"ר יואב קיש:

נטפל בזה.

דוד ביטן (הליכוד):

- - נקבל החלטה בקואליציה שאם מעתיקים חוק, אנחנו לא נאשר את החוק - - -
ולא משנה מי מעתיק. זה דבר שלא מקובל עליי.

היו"ר יואב קיש:

נכון. צריך לטפל בזה.

דוד ביטן (הליכוד):

מעתיקים מילה במילה - - -

היו"ר יואב קיש:

אבל חבר הכנסת דוד ביטן, צריך לטפל בזה אחרת – תקנונית.

דוד ביטן (הליכוד):

אז אנחנו נחליט להצביע נגד בקואליציה על העניין הזה. זה לא משנה אם זו
קואליציה או זו אופוזיציה. התופעה הזאת של העתקת חוקים - - -

היו"ר יואב קיש:

היא חייבת להיפסק. אין ספק.

דוד ביטן (הליכוד):

מילה במילה? מה זה הדבר הזה?

היו"ר יואב קיש:

נכון.

ישראל אייכלר (יהדות התורה):

כי אחרת - - -

דוד ביטן (הליכוד):

אין לי שליטה, והיא מביאה את זה ממשלתית – זו בעיה שלה. אבל אנחנו לא
נוכל - - -. לא נסכים לדבר הזה.

היו"ר יואב קיש:

אני מעלה להצבעה את המיזוג. מי בעד, שירים את ידו.

הצבעה

בעד – פה אחד

נגד – אין

נמנעים – אין

בקשת יושב ראש ועדת הכלכלה למיזוג הצעות החוק הבאות לפי סעיף 84(ד) לתקנון
הכנסת: הצעת החוק לביטול פקודת העיתונות, התשע"ז-2017 (מ/1115) עם הצעת
החוק לביטול פקודת העיתונות, התשע"ז-2017 (פ/3750) נתקבלה.

היו"ר יואב קיש:

התקבל פה אחד.

דוד ביטן (הליכוד):

תודיע לכל חברי הכנסת שזה המצב.

היו"ר יואב קיש:

נכון. זה חשוב, צריך לטפל בזה.

דוד ביטן (הליכוד):

כן. מספיק כבר עם - - -

המשך הדיון בנושא מניעת הדלפה של מידע סודי מישיבות חסויות של ועדות הכנסת

א. תיקון לכללי האתיקה בנושא מידע שגילויו אסור

היו"ר יואב קיש:

אנחנו עוברים לנושא האחרון על סדר היום: מניעת הדלפה של מידע סודי מישיבות
חסויות של ועדות הכנסת.

קצין הכנסת, הישיבה הזאת צריכה להיות סגורה? יש פה מידע מסווג?

קצין הכנסת יוסי גריף:

לא. אפשר להתחיל בישיבה פתוחה.

היו"ר יואב קיש:

אז אני אגיד ככה: אנחנו פה עושים ישיבת סיכום אחרי שתי ישיבות שעשינו בנושא
שטיפלנו בו, וזה איך בכנסת מתייחסים לחומרים סודיים. יש לא מעט ועדות – דרך
אגב, לא רק ועדת החוץ והביטחון – שמקבלות מידע סודי, מסווג, כזה או אחר,
בוודאי ובוודאי בוועדת החוץ והביטחון באופן שוטף, ששם הוועדה סגורה, אלא אם
פותחים אותה. שאר הוועדות פתוחות, אלא אם סוגרים אותן. ראינו שיש נושא של
להדגיש את החשיבות של שמירה על מידע כזה לחברי הכנסת ואת הרגישות שלו,
ואנחנו החלטנו, בעקבות הישיבה האחרונה, להוסיף נוסח לאישור התקנון. לכללי
האתיקה יתווסף הסעיף הבא: מידע שגילויו אסור. חבר הכנסת לא יגלה מידע שנמסר
לו בתוקף מילוי תפקידו וגילויו אסור על פי כל דין. זה דבר טריוויאלי וברור
ופשוט. לא מופיע היום - - -

ישראל אייכלר (יהדות התורה):

לא מופיע - - -

היו"ר יואב קיש:

לא מופיע, והחלטנו להוסיף את זה לזה.

ארבל אסטרחן:

המשמעות של הפרה של זה - - -

היו"ר יואב קיש:

הפרה של זה זו סנקציה אתית.

עכשיו, אנשים לפעמים משתמשים בדברים האלה לכל מיני, נקרא לזה: לחזק מעמדם
בתקשורת, ואת הדבר הזה אנחנו גם רוצים - - -

ישראל אייכלר (יהדות התורה):

חבר כנסת שהוא שר והוא מגלה באחד הקרבות שהוא יורד לשם בצוק איתן והוא רואה
משהו שהוא אסור לפרסום והוא פרסם את זה בתקשורת, בערוץ 2, וכולם שמעו את
זה. הוא יעמוד לדין בוועדת האתיקה?

היו"ר יואב קיש:

אני לא הבנתי. המידע שלו מאיפה זה?

ישראל אייכלר (יהדות התורה):

- - - הוא שמע מהחיילים - - - דברים שהיו. ועל פי חוק, כל מה שקורה בשטח זה
אסור לפרסום.

ארבל אסטרחן:

זה יכול להיות גם עבירה פלילית, גם עבירה אתית לגבי - - -

אמיר אוחנה (הליכוד):

הוא שואל שאלה לגבי שר.

היו"ר יואב קיש:

אני לא יודע. בוא אני אגיד לך: אני לא יודע. גם השרים הם חברי כנסת, ולכן
כמובן שאם אין - - -

ארבל אסטרחן:

- - -

אמיר אוחנה (הליכוד):

גם כשהוא חבר כנסת.

ארבל אסטרחן:

כן.

היו"ר יואב קיש:

ברור.

ארבל אסטרחן:

- - -

ישראל אייכלר (יהדות התורה):

- - - יותר: שר לענייני מודיעין שמתייחס לגבי ההפצצה בסוריה? - - - זאת
שהייתה לפני חודש - - -

אמיר אוחנה (הליכוד):

השאלה אם הוא חשף מידע שנמסר לו - - -

ישראל אייכלר (יהדות התורה):

- - -

אמיר אוחנה (הליכוד):

לא בהכרח.

ישראל אייכלר (יהדות התורה):

- - - סודי בהחלט?

אמיר אוחנה (הליכוד):

אפשר לדון על נושא ההתקפה בסוריה – כן, בעד, נגד, מבלי לחשוף מידע. השאלה
היא לגבי מידע שנמסר לו - - -

ישראל אייכלר (יהדות התורה):

אני רוצה - - - כל דבר.

היו"ר יואב קיש:

כן. אני בעד. אני חושב שלא ראוי. מידע. אני לא רוצה להיכנס למקרה הספציפי
כי לא בהכרח אנחנו מדברים.

ישראל אייכלר (יהדות התורה):

לא אמרתי - - -

היו"ר יואב קיש:

אני אומר: באופן כללי, אם חבר כנסת, שר או כל תפקיד אחר, שהוא חבר כנסת,
מוסר מידע סודי ביותר או סודי זו עבירה אתית. נקודה.

ישראל אייכלר (יהדות התורה):

חוץ מהפלילי, חוץ - - -

היו"ר יואב קיש:

ברור.

ישראל אייכלר (יהדות התורה):

כי לפעמים בפלילי לא עושים ואתיקה - - -

היו"ר יואב קיש:

בדיוק.

אמיר אוחנה (הליכוד):

אגב, לא כתוב פה סודי ביותר.

היו"ר יואב קיש:

סודי.

אמיר אוחנה (הליכוד):

אפילו אם זה - - - לצורך העניין - - - סודי.

היו"ר יואב קיש:

נכון. מידע שגילויו אסור.

אמיר אוחנה (הליכוד):

מידע שגילויו אסור על פי כל דין.

היו"ר יואב קיש:

נכון.

אמיר אוחנה (הליכוד):

גם שמור, לצורך העניין.

ארבל אסטרחן:

- - - יש שיקול דעת - - -

ישראל אייכלר (יהדות התורה):

היועצת המשפטית, מה ההבדל בין גילוי אסור לבין סודי?

ארבל אסטרחן:

סודי זה בדרך כלל סיווג שמבחין בין שמור, סודי, סודי ביותר.

ישראל אייכלר (יהדות התורה):

גילוי אסור, מה זה?

ארבל אסטרחן:

זה משהו שהדין, בין אם זה תקנון הכנסת או החוק הפלילי – אוסר לגלות אותו.

ישראל אייכלר (יהדות התורה):

זאת אומרת, זה עוד יותר חמור מסודי?

ארבל אסטרחן:

נכון. כן.

ישראל אייכלר (יהדות התורה):

זאת אומרת, אפילו משהו סתם?

ארבל אסטרחן:

הדין. יש - - - שאוסר - - -

היו"ר יואב קיש:

מה זה "דין"?

ישראל אייכלר (יהדות התורה):

משהו שהוא לא סודי? מה ההגדרה של - - -

היו"ר יואב קיש:

לא. לא יכול להיות שמשהו שהוא לא סודי - - -

ארבל אסטרחן:

אסור לגלות אותו. אם יש ישיבה חסויה. מכריזים באחת מוועדות הכנסת על ישיבה
חסויה ואומרים שאסור לגלות את מה שנאמר בה - - -

היו"ר יואב קיש:

למשל: דיון סודי של מבקר המדינה בוועדה המצומצמת, שהיא סגורה.

ארבל אסטרחן:

- - -

ישראל אייכלר (יהדות התורה):

- - -

היו"ר יואב קיש:

מי שמדליף משם החוצה. כי לא בהכרח הצבא יגדיר את הישיבה הזו סודית. הוא
יגדיר אולי חלק מהחומר. אתה נכנס פה באמת לדקויות. אני אומר: ההגדרה היא
שמידע שנמסר לחבר כנסת במסגרת תפקידו ושהמידע הזה אסור על גילוי. זה הכול.

אברהם נגוסה (הליכוד):

"במסגרת תפקידו" – בתוך הכנסת או מחוץ לכנסת?

קצין הכנסת יוסי גריף:

בדיוק.

ארבל אסטרחן:

גם וגם.

אברהם נגוסה (הליכוד):

גם וגם. גם אם חבר כנסת מקבל מידע מחוץ לכנסת - - -

ארבל אסטרחן:

אז זה מידע שאסור לגלות אותו לפי החוק. למשל: יש מקרים שאסור לגלות שם של
קטין נפגע עבירה. אוקיי? זה מידע שאסור לגלות אותו. זה עבירה לגלות אותו.
זה גם יכול להיות הפרה אתית. זה לא רק - - -

ישראל אייכלר (יהדות התורה):

יש פה בעיה היום, לגבי דברים שבית משפט מוציא צו איסור פרסום לעיתונאים.
אני לא חושב שאנחנו צריכים להרחיב את זה גם על חברי כנסת. אני חושב שגילוי
אסור זה משהו לא ברור. אולי תכתבי מידע סודי?

ארבל אסטרחן:

זה לא - - -

ישראל אייכלר (יהדות התורה):

- - -

היו"ר יואב קיש:

מידע סודי. גם אני. אני לא יודע מה זה.

ארבל אסטרחן:

- - -

היו"ר יואב קיש:

לא, אני מדבר על האתיקה. למה לא כתוב מידע סודי?

ארבל אסטרחן:

כי הסעיף הזה לא מרחיב את האיסורים. הוא אומר: אם מה שאסור לחבר כנסת לגלות
אותו והוא גילה, זה הפרה אתית.

ישראל אייכלר (יהדות התורה):

נתתי לך דוגמה: שמעתי ברדיו צו איסור פרסום על איזשהו עניין והלכתי ודיברתי
על זה. אני אהיה חייב באתיקה? כי אני לא - - -

ארבל אסטרחן:

לא בהכרח זה מחייב אותך.

ישראל אייכלר (יהדות התורה):

אני מוכן שמה שאני שומע בכנסת, בוועדות הכנסת, שזה משהו סודי שפוגע בביטחון
המדינה – אני מבין שאסור לדבר על זה.

ארבל אסטרחן:

אין בעיה. אתם יכולים - - -

היו"ר יואב קיש:

כתוב: בתוקף מילוי תפקידו.

ישראל אייכלר (יהדות התורה):

כן. אז צריך לכתוב מידע סודי. הייתי מציע מידע סודי. אני חושב - - -

ארבל אסטרחן:

מידע סודי - - -

ישראל אייכלר (יהדות התורה):

נכון.

ארבל אסטרחן:

אין - - -

ישראל אייכלר (יהדות התורה):

במקום גילוי אסור, שייכתב מידע סודי - - -

אמיר אוחנה (הליכוד):

היועצת המשפטית ארבל אסטרחן, השאלה שלי: במה הסעיף הזה, שאנחנו עכשיו
מתבקשים להוסיף אותו, משנה את המצב הקיים? במה? הרי היום כבר אסור לי
לחשוף. אסור - - -

היו"ר יואב קיש:

אבל זה לא מופיע בוועדת האתיקה.

ארבל אסטרחן:

- - - את מה שהיום יכול להיות שהוא רק עבירה - - -

אמיר אוחנה (הליכוד):

אין עבירת סל אתית שזה נכנס?

ארבל אסטרחן:

יש. יש. נגיד, פגיעה בכבוד הכנסת ובכבוד חבריה. יש, יש סעיפי סל.

היו"ר יואב קיש:

לא, זה לא אותו הדבר.

אמיר אוחנה (הליכוד):

זאת אומרת, אפשר היום להעמיד לדין אתי חבר כנסת.

ארבל אסטרחן:

זה לא קרה עד היום, אבל יכול להיות שאפשר היה. זה הופך את זה להפרה
ספציפית. אני מתארת לעצמי שאפשר היה.

אמיר אוחנה (הליכוד):

יש מניעה להוסיף את המילה סודי? מידע סודי?

ארבל אסטרחן:

אני חושבת שאין הגדרה למידע סודי. אני רוצה לקרוא את הסעיף בחוק - - -

ישראל אייכלר (יהדות התורה):

אין הגדרה משפטית למידע סודי?

ארבל אסטרחן:

יש היום, למשל, סעיף של איסור של גילוי מידע. אני רוצה - - -

היו"ר יואב קיש:

אני מציע ככה: חבר הכנסת לא יגלה מידע סודי.

ישראל אייכלר (יהדות התורה):

בדיוק.

היו"ר יואב קיש:

זהו. זו ההסכמה שלי. זה הכי פשוט. יוסיפו "מידע סודי". בסדר? אין הגדרה, יש
הגדרה – לא מעניין אותי.

ארבל אסטרחן:

זה לא - - -

היו"ר יואב קיש:

אם זה לא סודי, אז מה זה חשוב?

ישראל אייכלר (יהדות התורה):

- - -

היו"ר יואב קיש:

תוסיפו "סודי" אחרי "מידע". זה השינוי שאנחנו מקריאים.

ארבל אסטרחן:

עם ההמשך?

היו"ר יואב קיש:

כן.

ישראל אייכלר (יהדות התורה):

בלי "גילוי אסור". המילים "גילוי אסור" - - -

היו"ר יואב קיש:

לא, תשאיר את זה. "גילוי אסור" זה מידע סודי. נו, זה לא מפריע.

ישראל אייכלר (יהדות התורה):

לא. לא, לא, לא - - -

היו"ר יואב קיש:

- - - מידע סודי. אם הוא לא סודי, אז מה הבעיה?

ישראל אייכלר (יהדות התורה):

לא. אם יש משהו שהוא גילוי אסור והוא לא סודי – יש הרבה דברים - - -

ישראל אייכלר (יהדות התורה):

אז אין לך בעיה, כי הגדרנו מידע סודי.

ישראל אייכלר (יהדות התורה):

- - - מידע סודי, כמו שאמרת - - -

היו"ר יואב קיש:

לא יגלה מידע שנמסר לו. זה שני תנאים. זה גם וגם. זה לא או זה או זה.

ישראל אייכלר (יהדות התורה):

במקום גילוי אסור .

היו"ר יואב קיש:

זה לא או זה או זה. זה לא או זה או זה.

ישראל אייכלר (יהדות התורה):

אדוני היושב ראש, אתה לא הבנת את - - -. אני פוחד מהמילים "גילוי אסור".

היו"ר יואב קיש:

רק של מידע סודי.

ישראל אייכלר (יהדות התורה):

אני רוצה סודי.

היו"ר יואב קיש:

גילוי אסור רק של מידע סודי.

ישראל אייכלר (יהדות התורה):

- - -

אמיר אוחנה (הליכוד):

הוא מוסיף - - -

היו"ר יואב קיש:

כן, בדיוק. אני לא מבין מה אתה.

ישראל אייכלר (יהדות התורה):

- - -

היו"ר יואב קיש:

הרי זה מה שכתוב: "לא יגלה מידע סודי שגילויו אסור".

ישראל אייכלר (יהדות התורה):

- - -

היו"ר יואב קיש:

זהו. אוקיי.

אני מעלה להצבעה את החלטת ועדת הכנסת לשינוי כללי האתיקה. אני מקריא את זה
למען הסר ספק.

"מידע שגילויו אסור: חבר הכנסת לא יגלה מידע סודי שנמסר לו בתוקף מילוי
תפקידו וגילויו אסור על פי כל דין".

מי בעד, שירים את ידו.

הצבעה

בעד – פה אחד

נגד – אין

נמנעים – אין

התיקון לכללי האתיקה בנושא מידע שגילויו אסור, נתקבל.

היו"ר יואב קיש:

פה אחד, ההחלטה התקבלה.

הצהרה בדבר שמירה על סודיות

היו"ר יואב קיש:

אנחנו עוברים, דרך אגב, על מגוון החלטות שהתקבלו בעקבות הישיבה האחרונה
שלנו בנושא.

זה סודי?

קצין הכנסת יוסי גריף:

לא.

היו"ר יואב קיש:

אוקיי.

אנחנו עוברים לנושא הבא וזה הצהרה בדבר שמירה על סודיות.

אתה רוצה לדבר רגע, ניצב יוסי גריף?

קצין הכנסת יוסי גריף:

אני רוצה לדבר - - -

היו"ר יואב קיש:

בבקשה. כן.

קצין הכנסת יוסי גריף:

בהמשך לדיונים שהתקיימו בעבר בוועדת הכנסת, התקבלו מספר החלטות, ואני
התבקשתי להכין שני דברים: מכתב הצהרת סודיות של חברי הכנסת. המכתב הוא
בחתימה, כאשר חבר הכנסת מתחיל את כהונתו. ולגבי ישיבות מיוחדות בהן משתתפים
חברי כנסת, ישיבות מסווגות ומיוחדות – גם שם תהיה חתימה נקודתית.

בנוסף, התבקשתי להכין נוהל מסודר לגבי תהליכי העבודה בהנחיות לגבי שמירה על
סודיות, בפרט בוועדת החוץ והביטחון. את הנוהל הזה הגדיר הממונה על אבטחת
המידע כנוהל מסווג. לכן, אנחנו לא נציג אותו פה.

היו"ר יואב קיש:

לא. אמרנו שנסגור את הישיבה ונציג אותו.

קצין הכנסת יוסי גריף:

כאשר נסגור את הישיבה אנחנו נציג אותו.

היו"ר יואב קיש:

בדיוק.

קצין הכנסת יוסי גריף:

כרגע הוא לא יוצג בישיבה פתוחה. הוא מפרט את כל תהליכי העבודה.

אין פה התייחסות שלא התבקשנו. אני אומר עוד פעם: לא התבקשתי. אין פה
התייחסות לגבי ההחלטות שהתקבלו בעבר בוועדה אל מול ועדת האתיקה - - - על פי
ההחלטה. צריך לקיים ישיבה עם ועדת האתיקה - - -

היו"ר יואב קיש:

אני רוצה להגיד: אז בעצם יש פה שני דברים: ראשית, מסמך שהוא פה מותאם
לוועדת החוץ והביטחון, אבל הוא צריך להיות מותאם לכל ועדה לפני ישיבה
סגורה. לצורך העניין, אם אנחנו סוגרים פה עכשיו את הישיבה ומתחילים ישיבה
סגורה, אנחנו נצטרך לחתום ולאשר בחתימת ידינו את העניין.

יואב בן צור (ש"ס):

כל ישיבה?

היו"ר יואב קיש:

ישיבות סגורות בלבד.

ארבל אסטרחן:

בדרך כלל, יודעים את זה מראש.

היו"ר יואב קיש:

כן. יודעים.

ישראל אייכלר (יהדות התורה):

אבל בוועדת החוץ והביטחון - - -

יואב בן צור (ש"ס):

החוץ והביטחון - - -

היו"ר יואב קיש:

החוץ והביטחון פעם אחת. פעם אחת החוץ והביטחון - -

קריאה:

פעם אחת בתחילת הכהונה.

היו"ר יואב קיש:

- - בתחילת הכהונה או אם פתאום התמנה חבר כנסת חדש לוועדת החוץ והביטחון.

אני מקריא את ההצהרה: הצהרה בדבר שמירה על סודיות.

"לשם מילוי תפקידיה של ועדת החוץ והביטחון כגוף פרלמנטרי המפקח על מערכת
הביטחון, נמסר בדיוני הוועדה וועדות המשנה שלה מידע מסווג. אני מתחייב
לשמור על סודיות המידע המסווג לו איחשף במסגרת פעילותי בוועדת החוץ
והביטחון, בוועדות המשנה שלה, ולנהוג בהתאם בהנחיות אבטחת המידע של קצין
הכנסת".

מה זה "- - - ולנהוג בהתאם בהנחיות אבטחת המידע של קצין הכנסת"? זה רחב.
אני רוצה לוותר על המשפט האחרון. נקודה אחרי "- - - ועדות המשנה שלה - - -"
מספיק. כי אני לא יודע מה יהיו הנחיות אבטחת המידע. לא תמיד הן עוברות, כן
עוברות, מי אחראי, לא אחראי.

ארבל אסטרחן:

קצין הכנסת, על פי - - - אבטחת המידע.

היו"ר יואב קיש:

בסדר.

רגע, הם לא ראו את זה, חברי הכנסת, את המסמך?

קריאה:

לא.

אמיר אוחנה (הליכוד):

לא, לא, לא מופיע אצלנו.

על מה אתה מבקש לוותר? על "אני מתחייב - - -"?

היו"ר יואב קיש:

על "- - - ולנהוג בהתאם בהנחיות אבטחת המידע של קצין הכנסת". סעיף סל שלא
ראיתי במה מדובר, זה קצת מורכב לי.

כן.

קצין הכנסת יוסי גריף:

ויכול להיות שזה לא רלוונטי, אבל אני יכול להגיד לך: כאשר חברי הכנסת
נוסעים למדינות מיוחדות, ושם הם מקבלים הנחיות מיוחדות - - -

היו"ר יואב קיש:

אז לא, זה לא קשור. אני מסכים עם הכול, אבל אתה הכנסת פה סעיף שהוא נראה לי
קצת מוגזם לטופס הזה שמטרתו לחדד את ההבנה שמתעסקים במידע מסווג. זו המטרה
שאני רואה.

אמיר אוחנה (הליכוד):

אני רוצה לחדד את זה: קח לדוגמה אותנו בוועדת החוץ והביטחון – יש לנו מחברת
מיוחדת, כמו שאתה יודע, כמו שאולי גם האחרים יודעים.

היו"ר יואב קיש:

היא נשארת שם.

אמיר אוחנה (הליכוד):

שכותבים את מה שאנחנו שומעים בדיונים, אבל היא נשארת שם. זה הנחיות אבטחת
המידע של קצין הכנסת. אני צודק, קצין הכנסת?

קצין הכנסת יוסי גריף:

כן.

ארבל אסטרחן:

כן.

אמיר אוחנה (הליכוד):

יפה.

היו"ר יואב קיש:

לא. זה של הוועדה, לא של קצין הכנסת.

קריאה:

לא. זה של קצין הכנסת.

ארבל אסטרחן:

לא. של קצין הכנסת. בוודאי - - -

קצין הכנסת יוסי גריף:

זה של קצין הכנסת - - -

אמיר אוחנה (הליכוד):

הנחיות אבטחת המידע של קצין הכנסת.

ארבל אסטרחן:

על פי החוק, קצין הכנסת אחראי - - -

אמיר אוחנה (הליכוד):

יפה.

עכשיו, אם אנחנו מוחקים את זה, אז אני מתחייב לשמור על סודיות המידע המסווג
לו איחשף וכולי, ואני אנהג כפי שאני מוצא לנכון.

היו"ר יואב קיש:

לא, זה לא אמרתי.

אמיר אוחנה (הליכוד):

- - - אני אשמור את זה - - - אז אני אשמור את - - -

היו"ר יואב קיש:

לא, זה לא אמרתי.

יש הבדל בין אני אנהג כמו שאני רוצה, שזה לא כתוב פה, לבין לנהוג בהתאם
להנחיות אבטחת המידע. זאת אומרת, אני לוקח חברי כנסת ומחתים אותם פה על
משהו. אני רוצה להחתים על משהו שיהיה לו מצד אחד מטרה מאוד מדויקת. אני לא
רוצה להחתים אותם פה על סעיף סל, שיכול להיות שיש לך כזו חבילה של אבטחת
מידע, ואולי יש שם דברים שאנחנו לא מסכימים. אני רוצה שיישמרו על המידע
לפחות כמו שהם רואים את זה. אחרי זה, אם יש בעיה באבטחת המידע, נשב ויגיד
קצין הכנסת. להחתים פה על סעיף סל – זה לא מתאים למקום. זה לא המקום. אתה
מבין?

אמיר אוחנה (הליכוד):

לא, אני לא רואה את זה כסעיף סל.

קריאה:

- - -

היו"ר יואב קיש:

בעיניי זה סעיף סל.

אמיר אוחנה (הליכוד):

יש פה הנחיות אבטחת מידע של - - - הכנסת ואפשר לפתוח את זה, נכון? אפשר
לפתוח ולקרוא את הנחיות אבטחת המידע.

היו"ר יואב קיש:

אז קודם כל תצמיד את - - -

קריאה:

יש נוהל.

היו"ר יואב קיש:

אתה מחייב חבר כנסת לחתום על מסמך? הנוהל הזה חייב להיות. עכשיו הוא הביא
לך נוהל. כמה עמודים הנוהל?

קריאה:

12 עמודים.

היו"ר יואב קיש:

12 עמודים. אתה מבין למה זה לא מתאים למה שהמסמך הזה אמור לעשות?

אמיר אוחנה (הליכוד):

אני חושב שאנחנו צריכים ליטול על עצמנו את החובה לנהוג בהתאם - - -

היו"ר יואב קיש:

אני מסכים איתך.

ישראל אייכלר (יהדות התורה):

חבר הכנסת אמיר אוחנה, אני רוצה להזכיר לך שיש לך חסינות שהעם נתן לך, שזה
הדבר הכי קדוש שיש לעם – שלך תהיה חסינות מוחלטת: - -

אמיר אוחנה (הליכוד):

לא. יש דברים יותר קדושים.

ישראל אייכלר (יהדות התורה):

- - גם מפני קצין הכנסת וגם מפני המשטרה וגם מפני הממשלה. בעיקר מפני
הממשלה. קח בחשבון שיש מצבים שאסור לך להיות חשוף לשום דבר.

אמיר אוחנה (הליכוד):

אגב, אני חושב שהחסינות זה לא הדבר הכי קדוש. ביטחון המדינה, למשל,
יותר - - -

ישראל אייכלר (יהדות התורה):

אם אתה עוד לא יודע את זה, אתה תדע את זה פעם, כשתהיה באופוזיציה.

אמיר אוחנה (הליכוד):

יכול להיות.

ישראל אייכלר (יהדות התורה):

אז היושב ראש צודק, צריך מאוד להיזהר.

אמיר אוחנה (הליכוד):

אם מה שאתה רומז זה כשאנחנו באופוזיציה, אז אפשר להדליף לתקשורת מידע,
למשל, על התקפה עתידית בשביל למנוע אותה, אז - - -

ישראל אייכלר (יהדות התורה):

ההיפך. ההיפך. התכוונתי ההיפך: שהשלטון עלול לרדוף אותך.

אמיר אוחנה (הליכוד):

לא.

ישראל אייכלר (יהדות התורה):

אה, אתה לא מאמין בזה - - -

אברהם נגוסה (הליכוד):

מה הבעיה?

אמיר אוחנה (הליכוד):

לא, לא, לא, לא, לא, לא, לא, לא זה מה שאני אומר. מה שאני אומר: שביטחון
המדינה הוא הערך החשוב יותר, ואני לא מוכן שתדבר על חסינות חברי הכנסת - -
-

ישראל אייכלר (יהדות התורה):

אז זה ברור. כן. אבל מי קובע מה זה ביטחון - - -

היו"ר יואב קיש:

חבר הכנסת אמיר אוחנה, אבל זו הנקודה: האם הנחיות אבטחת המידע של קצין
הכנסת, זה קובע את ביטחון המדינה או חבר כנסת שרוצה להפעיל שיקול דעת?

ישראל אייכלר (יהדות התורה):

בדיוק.

אמיר אוחנה (הליכוד):

אני לא יודע אם זה הוויכוח - - -

היו"ר יואב קיש:

זה הוויכוח.

ישראל אייכלר (יהדות התורה):

אבל אין ויכוח, חבר הכנסת אמיר אוחנה. אני רוצה שתדע: אתה קובע כנציג
הציבור מה זה ביטחון המדינה - -

היו"ר יואב קיש:

בדיוק. בדיוק.

ישראל אייכלר (יהדות התורה):

- - ולא איזה שליט או ממשלה - - -

היו"ר יואב קיש:

בדיוק.

אמיר אוחנה (הליכוד):

זאת אומרת, לשיטתך, למה אני לא יכול לדבר באופן חופשי על - - -

ישראל אייכלר (יהדות התורה):

כי יש הסכמה בינינו כחברי כנסת שאתה לא מוציא שום דבר, נותנים לך מידע
סודי.

היו"ר יואב קיש:

סודי. בדיוק.

ישראל אייכלר (יהדות התורה):

אבל לא הרמטכ"ל, לא המשטרה - - - ממני שום אינפורמציה.

היו"ר יואב קיש:

לא יגידו לי מה לעשות. וגם לא קצין אבטחת המידע של הכנסת יכול לתת לי
הנחיות.

ארבל אסטרחן:

- - -

ישראל אייכלר (יהדות התורה):

זו התפיסה שלי בחסינות. זו התפיסה של מנחם בגין. ואפילו דוד בן גוריון - -
-

היו"ר יואב קיש:

נכון. נכון.

אמיר אוחנה (הליכוד):

- - -

היו"ר יואב קיש:

חבר הכנסת אמיר אוחנה, אני רוצה להסביר לך מאיפה המסמך הזה הגיע. המסמך הזה
הגיע, אני אומר לך עוד פעם: בשביל לתת רק נורה אדומה לחברי הכנסת שינהגו
בחומר סודי בכובד ראש. אני לא רוצה עכשיו לצרף. לצורך העניין, אם אני מחתים
על דבר כזה בגישה הבסיסית שלי, אני צריך גם לצרף את 12 העמודים של נוהל
אבטחת המידע, וכל פעם שהנוהל הזה מתעדכן אני צריך – אני – להוציא לחברי
הכנסת עדכון: תראו ותחתמו. אני לא רוצה - - -

אמיר אוחנה (הליכוד):

- - -

היו"ר יואב קיש:

אז שהוא יעשה את זה. שהוא יעשה את זה לא במסגרת הטופס הזה. הטופס הזה,
תפקידו לעשות לך: עם כל הכבוד, אתה עכשיו נכנס לישיבה סגורה, שים לב. או עם
כל הכבוד, אתה יושב בוועדה שהיא מתעסקת באמת ביום יום בדברים סגורים. זה
הכול. את העבודה של אבטחת המידע, נא שיעשה קצין הכנסת במסגרת אחרת.

אמיר אוחנה (הליכוד):

לא, הוא לא יכול לאבטח את המידע שנמצא אצלי. הוא יכול לתת הוראות איך צריך
לאבטח, אבל אני יכול לנהוג על פיהן או לא לנהוג על פיהן.

אברהם נגוסה (הליכוד):

אדוני היושב ראש.

היו"ר יואב קיש:

כן, חבר הכנסת אברהם נגוסה.

אברהם נגוסה (הליכוד):

אני רוצה לשמוע את קצין הכנסת: אם אנחנו נבטל את המשפט האחרון "- - -
ולנהוג בהתאם בהנחיות אבטחת המידע של קצין הכנסת" – מה היתרון? מה החיסרון?
מה אתה יכול להגיד לנו?

קצין הכנסת יוסי גריף:

אני חושב שיותר נכון להשאיר את זה ככה, כי אני חושב שקצין הכנסת מתוקף
תפקידו כממונה על אבטחת המידע נותן את ההנחיות לשמירה על הסודיות של החומר.

היו"ר יואב קיש:

ברור שזה מה שהוא יגיד לך, חבר הכנסת אברהם נגוסה. אתה לא מבין שזה מבחינה
בסיסית? הוא לא יכול להגיד לך תשובה אחרת. הוא לא יכול לתת לך תשובה אחרת.

קצין הכנסת יוסי גריף:

לא - - -

אברהם נגוסה (הליכוד):

אבל אני רוצה - - -. האם אפשר דיון - - -?

היו"ר יואב קיש:

חברים, אני מקריא את החלטת הוועדה, בסדר?

קצין הכנסת יכין מסמך התחייבות על שמירת סודיות מידע הנמסר לחברי הכנסת
בישיבת הוועדות שיועבר לחתימת חברי הכנסת. החברים יידרשו לחתום על המסמך
באותה ישיבה. זה מטרת המסמך. אני אומר לכם: אם אני מחתים עכשיו על הנחיות;
לא רציתי להחתים את חברי הכנסת על הנחיות אבטחת המידע. כל חבר כנסת הוא
מספיק בוגר. יש לו קצין שזו העבודה שלו, אבל לא דרך הטופס הזה.

אמיר אוחנה (הליכוד):

אגב, אם כל חבר כנסת מספיק בוגר, אז גם את זה לא צריך.

היו"ר יואב קיש:

במידה מסוימת אתה צודק, אבל ראינו - - -

ישראל אייכלר (יהדות התורה):

אם לא היו הדלפות לא - - - הייתי מתנגד - - - אבל עכשיו - - -

היו"ר יואב קיש:

חבר הכנסת אמיר אוחנה, במידה מסוימת אתה צודק. לצערי, אני חייב להזכיר להם
קצת יותר. אבל אני אומר לך עוד פעם: אם אני עכשיו אכניס לפה; אני לא אחתים
על דבר כזה בלי 12 עמודים שצמודים, בלי עדכונים. לא רוצה את זה. רוצה פשוט
ולהדליק נורה. זה הכול.

אמיר אוחנה (הליכוד):

זה לא - - - אפשר להמשיך.

היו"ר יואב קיש:

טוב, חברים, אני מוריד את השורה הזו ואנחנו מעלים להצבעה את הנוסח כפי
שהקראתי אותו קודם ללא השורה האחרונה. ייגמר ב"- - - ועדות המשנה שלה".

מי בעד, שירים את ידו.

הצבעה

בעד – פה אחד

נגד – אין

נמנעים – אין

ההצהרה בדבר שמירה על סודיות נתקבלה.

היו"ר יואב קיש:

פה אחד, ההחלטה התקבלה.

ארבל אסטרחן:

רק רציתי להגיד שיש לנו הגדרה של מידע סודי בחוק העונשין - - -

היו"ר יואב קיש:

זה לא רלוונטי עכשיו, היועצת המשפטית ארבל אסטרחן. תודה. תני לי, יש לי דקה
לסיים את הישיבה ואני רוצה להתקדם לנושא הבא.

נהלי אבטחת מידע

היו"ר יואב קיש:

קצין הכנסת, יש פה קובץ נהלים שהכנת, שלפי מה שאמרת לי הוא סודי.

קצין הכנסת יוסי גריף:

שמור.

היו"ר יואב קיש:

שמור.

אנחנו לא נדון בו בישיבה פתוחה, ואני, לצערי, רואה שגם הזמן לא מאפשר לנו
להמשיך. מה שאני מבקש זה ככה: בעיקרון הוא לא צריך אישור הוועדה, ולכן אני
מבקש שתעביר לחברי הכנסת שיושבים פה, שהביעו עניין את הקובץ. זה לא כל חברי
הוועדה. אני אחכה לקבל אם יש הערות מחברי הכנסת. נא, כמובן. זה לא כזה
סודי, אבל זה שמור, ולהתייחס לזה - - -. אם יהיו הערות אנחנו נעשה ישיבה
נוספת, סגורה, על הדבר הזה. אם לא יהיו הערות, אז בעניין הזה זה יתקבל
ונמשיך הלאה.

קריאה:

אוקיי.

קצין הכנסת יוסי גריף:

בסדר גמור.

היו"ר יואב קיש:

בסדר, חברים?

עכשיו את רוצה, היועצת המשפטית ארבל אסטרחן, לגבי "הסודי"? יש לנו זמן.

ארבל אסטרחן:

כן.

אני רוצה להגיד: אתם הוספתם את המילה סודי. אז רק צריך לדעת שיש בחוק
העונשין הגדרה של ידיעה סודית, שזה אומר ידיעה שביטחון המדינה מחייב לשומרה
בסוד או ידיעה הנוגעת לסוג עניינים שהממשלה, באישור ועדת החוץ והביטחון,
הכריזה בצו שפורסם ברשומות כי הם עניינים סודיים. זאת אומרת, זה באמת חל רק
על עניינים של ביטחון המדינה.

היו"ר יואב קיש:

בסדר. נו. הוספנו.

ישראל אייכלר (יהדות התורה):

חשוב מאוד. זה מה שאני רוצה.

ארבל אסטרחן:

- - - אז הבנתי שזאת הכוונה. זאת אומרת, אם חבר כנסת, נודע לו; הוא יושב
בישיבה שהיא חסויה מסיבות אחרות. למשל: צו איסור פרסום על איזשהו עניין
פלילי, משהו שקשור לקטינים, משהו כזה – זה לא נכנס ברגע שצמצמתם את זה וזה
לא ייחשב - - - כפי הכלל החדש - - -

היו"ר יואב קיש:

בסדר. נכון. נכון. בסדר. בסדר.

ישראל אייכלר (יהדות התורה):

נכון. זה באמת לא - - -

ארבל אסטרחן:

נכון. זה יכול להיכנס - - -

היו"ר יואב קיש:

חברים, תודה רבה. אני סוגר את הישיבה.

הישיבה ננעלה בשעה 10:59.
