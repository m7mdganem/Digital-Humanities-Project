הכנסת העשרים

מושב שני

פרוטוקול מס' 113

מישיבת ועדת הכנסת

יום שלישי, כ"א באדר א התשע"ו (01 במרץ 2016), שעה 10:00

סדר היום:

1. חידוש העברת שידורי ערוץ הכנסת בשידור לווייני פתוח.

2. בקשות למיזוג הצעות חוק, לפי סעיף 84(ד) לתקנון הכנסת:

א. בקשת יו"ר ועדת הכלכלה למיזוג הצעות החוק הבאות:

-   הצעת חוק הדואר (תיקון מס' 12) (רישום פרטי שולח על גבי דבר דואר רשום
    וציונם בהודעה), התשע"ד-2014 (מ/881).

-   הצעת חוק הדואר (תיקון – פרטי חובה בהודעה על משלוח דבר דואר רשום),
    התשע"ה-2015 (פ/969/20), של חברי הכנסת: אורי מקלב ומשה גפני.

-   הצעת חוק הדואר (תיקון – פרטי חובה בהודעה בדבר משלוח דואר רשום),
    התשע"ה-2015 (פ/1534/20), של חברי הכנסת: נחמן שי, תמר זנדברג ודב
    חנין.

ב. בקשת יו"ר ועדת הכספים למיזוג הצעות החוק הבאות:

-   הצעת חוק הסדרת העיסוק בייצוג ע"י יועצי מס (תיקון מס' 3), התשע"ו-2016
    (מ/1010).

-   הצעת חוק הביטוח הלאומי (תיקון – ייצוג בפני המוסד), התשע"ה-2015
    (פ/1612), של חברי הכנסת: משה גפני ואורי מקלב.

3. בקשת יו"ר ועדת הפנים והגנת הסביבה להעברת הצעת חוק שירותי הדת היהודיים
(תיקון – שירותי הובלת נפטרים), התשע"ה-2016 (פ/1339/20), של חברי הכנסת:
מרב מיכאלי, אלי אלאלוף, אילן גילאון ודב חנין, מוועדת העבודה, הרווחה
והבריאות לדיון בוועדת הפנים והגנת הסביבה.

4. פניית יו"ר ועדת הכספים בעניין דיוני ועדת החוקה, חוק ומשפט בהצעת החוק
להעמקת גביית המסים והגברת האכיפה (אמצעים לאכיפת תשלום מסים ולהרתעה מפני
הלבנת הון) (תיקוני חקיקה), התשע"ה-2015 (מ/953).

5. קביעת ועדה לדיון בהצעת חוק המים (תיקון מס' 27), התשע"ו-2016 (מ/1008).

נכחו:

חברי הוועדה:

דוד ביטן – היו"ר

מרב מיכאלי

איילת נחמיאס ורבין

רועי פולקמן

חברי הכנסת:

קסניה סבטלובה

חיים ילין

ניסן סלומינסקי

איתן ברושי

משה גפני

אורי מקלב

מוזמנים:

מנכ"ל הכנסת רונן פלוט

  ------------------------------------------------------------------------
  חיים אבידור            –     חשב הכנסת
  ---------------------- ----- -------------------------------------------
  עו"ד צחי פנחס          –     המועצה לשידורי כבלים ולוויין

  שירה ברגמן             –     אגף התקציבים, משרד האוצר
  ------------------------------------------------------------------------

ייעוץ משפטי:

אתי בנדלר

ארבל אסטרחן

איתי עצמון

רוני טיסר

מנהלת הוועדה:

אתי בן יוסף

רישום פרלמנטרי:

הדר אביב

1. חידוש העברת שידורי ערוץ הכנסת בשידור לווייני פתוח

היו"ר דוד ביטן:

חידוש העברת שידורי ערוץ הכנסת בשידור לווייני פתוח – מי מציג?

מנכ"ל הכנסת רונן פלוט:

ברשותכם, אני אפתח, והיועצת המשפטית אתי בנדלר תמשיך. מדובר בשידורים
בכפרים הערביים, שפעם היה ניתן לראות שידורים של ערוץ הכנסת בכפרים הערביים
ועם הזמן זה פשוט נעלם. מדובר בצלחות בכל בית בכפרים הערביים – הם משתמשים
בצלחות – ובגלל שזה בא בצלחות אין ממש צפייה ואי אפשר לראות מה קורה במליאת
הכנסת.

אז היתה פנייה של מספר חברי הכנסת מהסיעות הערביות, אנחנו פנינו למועצת
הכבלים וביקשנו לחדש את השידורים, ולכנסת יש עניין מאוד גדול שבכל כפר ערבי
יראו את מליאת הכנסת. לנו יש עניין שיראו, חוץ מזה שרואים אותם בערים, גם
בכפרים, שיראו מה קורה פה מבחינת אנשים שנואמים, מבחינת אלה שמדברים, וזה
חלק ממדינת ישראל. עקב כך פנינו למועצת הכבלים, מועצת הכבלים דנה ואישרה,
אנחנו נצטרך לשים תקציב של כמיליון שקל לצורך העניין הזה.

היו"ר דוד ביטן:

מתי זה יתחיל לפעול?

אתי בנדלר:

זו אחת השאלות שאתם תצטרכו להכריע.

מנכ"ל הכנסת רונן פלוט:

מידית. מבחינתי, מידית.

היו"ר דוד ביטן:

אנחנו צריכים באיזון התקציבי – יש לנו ועדה אחרי זה.

מנכ"ל הכנסת רונן פלוט:

לא, לא. יש לנו כסף לזה.

היו"ר דוד ביטן:

שמת מראש?

מנכ"ל הכנסת רונן פלוט:

כן, כן. אם אתה זוכר, היה פה את גטאס - - -

היו"ר דוד ביטן:

גטאס, גטאס. אני טעיתי אלף פעם איתו. למרות שזה כתוב בגימ"ל.

מנכ"ל הכנסת רונן פלוט:

ואני אז אמרתי שלצורך התשדירים האלה אנחנו צריכים כמיליון שקל, והוא גם
אמר, הנה אני הייתי בין אלה שפניתי ואלה שדיברתי.

היו"ר דוד ביטן:

רק שתדעי, אתי, שאני אמרתי לחברי הכנסת הערבים: אתם מתלהמים במליאה בלי
שרואים אתכם, מה יהיה כשיראו אתכם?

אתי בנדלר:

אז עכשיו תוכיח עד כמה אתה דמוקרט.

בהמשך לדברי מנכ"ל הכנסת, הבסיס לפנייה הזאת הוא בחוק שידורי טלוויזיה
מהכנסת, משנחקק בשנת התשס"ד-2003, שבו יש סעיף המתייחס להפצת שידורי ערוץ
הכנסת, והסעיף הזה קובע כדלקמן. הוא קובע את העיקרון שעקרונית השידורים
יופצו באמצעות שידור לווייני פתוח, בלתי מקודד, זאת אומרת, שאפשר לקלוט
אותו ללא ממיר, עם צלחת קליטה. אלא אם כן קבעה המועצה, באישור ועדת הכנסת,
מתכונת אחרת להעברת השידורים. בנוסף להפצה הלוויינית הפתוחה, החוק קובע כי
שידורי הערוץ יועברו באמצעות הכבלים והלוויין במסגרת הערוצים שהם חייבים
להעביר ללא תשלום.

ואכן, כך הועברו השידורים, גם בערוץ הלווייני הפתוח וגם באמצעות הכבלים
והלוויין.

היו"ר דוד ביטן:

אז למה הפסיקו את זה?

אתי בנדלר:

החל משנת 2009 הוכנסה שיטת הפצה נוספת לשידורי טלוויזיה, והיא הפצה
לוויינית-קרקעית, מה שנקרא "עידן פלוס", שאפשר לקלוט את השידורים באמצעות
ממיר בעלות חד-פעמית של רכישת הממיר. הממיר עלה בסביבות 250 שקלים,
ובאמצעות שיטת ההפצה הזאת חשבו שכל ערותי החובה, שזה ערוץ 1, 33, 22, 10
ו-99, יגיעו לכל בית, כאמור, בעלות מינימלית חד-פעמית.

ההתחלה נראתה מבטיחה, היה שיעור חדירה די יפה לשיטת ההפצה הזאת. בעקבות כך,
הגיעה הכנסת למסקנה שההפצה הלוויינית הפתוחה היא מיותרת משום שההפצה
באמצעות "עידן פלוס" מהווה תחליף נאות לאותה שיטת הפצה, ועל-ידי כך גם
לחסוך כספים. מה גם שבהתאם לנתונים שנמסרו באותה עת לוועדת הכנסת, אחוז
הצופים באמצעות הלוויין הפתוח היה מאוד-מאוד נמוך ולא הצדיק את ההוצאה
הכספית של הכנסת בעניין הזה.

לפיכך, צוות התיאום פנה בשעתו למועצה לשידורי כבלים ולוויין, שכאמור, היא
זו שצריכה להחליט על כך באישור ועדת הכנסת. ההחלטה התקבלה בהתאם. ועדת
הכנסת אישרה את ההחלטה הזאת והפצת השידורים באמצעות הלוויין הפתוח הפסיקה.

לימים הסתבר שבמשך הזמן יש ירידה בשיעור החדירה של "עידן פלוס". מסתבר שזו
לא היתה הצלחה גדולה כפי שהוגיה חשבו שיהיה. שיעור החדירה היום בהתאם
לנתונים שאנחנו הוצאנו, של הלשכה המרכזית לסטטיסטיקה - - -

היו"ר דוד ביטן:

"עידן פלוס" זה מה שיש לנו בבית?

איילת נחמיאס ורבין (המחנה הציוני):

לא, לך יש ממיר של yes או hot. זה כמו האנטנה של פעם, רק בצורת ממיר.

אתי בנדלר:

אני אסביר: יש שלושה סוגי ממירים - - -

היו"ר דוד ביטן:

הבנתי, הבנתי. ערוץ 2, ערוץ 1 וערוץ 10.

אתי בנדלר:

מספר מצומצם מאוד של ערוצים.

חיים ילין (יש עתיד):

33 יש – אתה ראית אותו פעם?

היו"ר דוד ביטן:

33 זה "חינוכית", לא?

איילת נחמיאס ורבין (המחנה הציוני):

לא, זה 23.

היו"ר דוד ביטן:

אז מה זה 33?

חיים ילין (יש עתיד):

זה השידורים בערבית שהיו פעם.

איילת נחמיאס ורבין (המחנה הציוני):

זה הארכיון של ערוץ 1.

אתי בנדלר:

אכן, גם ערוץ 23 מופץ באמצעות "עידן פלוס".

חיים ילין (יש עתיד):

הבטיחו שירחיבו את זה, כולל סרטים, כולל הכול, אבל - - -

היו"ר דוד ביטן:

לא הרחיבו.

אתי בנדלר:

זה לא הצליח. לא התרומם העניין הזה, פשוט לא התרומם.

איילת נחמיאס ורבין (המחנה הציוני):

בשידור הציבורי החדש זה יהיה.

קריאה:

אולי.

חיים ילין (יש עתיד):

יש בדיחות טובות על הבוקר.

אתי בנדלר:

ובכן, היתה עוד איזושהי פיסת מידע שנמסרה בזמנו לצוות התיאום, ולימים הסתבר
שהיא לא מדויקת. נאמר שצלחות הקליטה של המגזר הערבי אינן מכוונות ללוויין
"עמוס" שבאמצעותו - - -

היו"ר דוד ביטן:

אז לאיפה הן מכוונות? לקטאר?

אתי בנדלר:

כן, באמת לערוצים ערביים שמשודרים באלומה אחרת. והסתבר שזה לא מדויק הדבר
הזה, שבאמצעות אותה אלומה אפשר לקלוט גם את הערוצים שדיברנו עליהם.

דבר נוסף הוא שכשהכנסת ביקשה להספיק את הפצת השידורים בשידור הלווייני
הפתוח, היתה כוונה להפסיק גם את החובה שמוטלת על ערוץ 22, זאת אומרת, "רשת"
ו"קשת", ועל ערוץ 10, להפסיק את ההפצה באמצעות לוויין פתוח. ולימים שר
התקשורת דאז, גלעד ארדן, בשלהי הכנסת הקודמת, דחה את ביטול החובה הזאת,
ונדמה לי שגם היום ירדה מעל הפרק הכוונה להפסיק את הפצת השידורים האלה
באמצעות הלוויין הפתוח.

כתוצאה מכך, בעקבות פניות שהיו למנכ"ל הכנסת, הוא כינס את צוות התיאום עוד
בכנסת הקודמת, והוא הוביל החלטה בצוות התיאום – זה צוות שפועל על-פי חוק
שידורי טלוויזיה מהכנסת – לבקש מהמועצה לשידורי כבלים ולוויין לחזור להפצה
לוויינית פתוחה, להחזיר את ההפצה הלוויינית הפתוחה.

המועצה בכנסת הקודמת אכן קיבלה החלטה כזאת, והמנכ"ל פנה ליושב-ראש ועדת
הכנסת אז, השר היום, לוין. אבל משהסתבר שהכנסת הולכת להתפזר ולא היה תקציב
לכך, התקציב לא אושר, ההחלטה הזאת נכנסה להקפאה. בכנסת הנוכחית חידשנו את
כל הדיונים, כולל פנייה למועצה לשידורי כבלים ולוויין שאישררה את ההחלטה
הקודמת. והנה, עכשיו אנחנו מחכים להחלטת ועדת הכנסת.

היו"ר דוד ביטן:

טוב, מישהו רוצה להתייחס? העלות זה מיליון שקל, שתדעי.

איילת נחמיאס ורבין (המחנה הציוני):

מיליון שקל לשנה?

היו"ר דוד ביטן:

כן. אפשר לקחת את זה מה-15 מיליארד.

איילת נחמיאס ורבין (המחנה הציוני):

מה זה, ה-15 מיליארד?

היו"ר דוד ביטן:

שהממשלה החליטה.

איילת נחמיאס ורבין (המחנה הציוני):

מהמגזר הערבי?

היו"ר דוד ביטן:

כן. מה חשבת? אתם רק מדברים, אנחנו עושים.

איילת נחמיאס ורבין (המחנה הציוני):

לא, אני פשוט התאמצתי להבין את הקשר, אדוני יושב-הראש.

היו"ר דוד ביטן:

אה, התאמצת?

איילת נחמיאס ורבין (המחנה הציוני):

כן.

טוב, אני חושבת שזה עניין בעל ערך, והוא מאוד חשוב. והנגישות של ערוץ הכנסת
לציבור היא חשובה. ועדת פריש לא אמורה להגיע לפה לדיון באיזשהו שלב?

מנכ"ל הכנסת רונן פלוט:

כן, אבל יש עוד דרך ארוכה.

איילת נחמיאס ורבין (המחנה הציוני):

נגישות של ערוץ הכנסת היא חשובה, ואני מניחה שבדקו היטב-היטב את שיעור
החדירה בכל החלופות.

אתי בנדלר:

כל מה שיש לנו זה נתונים שפרסמה הלשכה המרכזית לסטטיסטיקה. הפועל לא יודעים
כמה יכולים לצפות.

היו"ר דוד ביטן:

הם אומרים שהם לא מצליחים לראות. הדרך היחידה של הח"כים של הרשימה המשותפת
להעביר זה דרך הפייסבוק. הם לא מצליחים להגיע לאוכלוסיה שלהם. זה לא פותר
את זה - - -

מנכ"ל הכנסת רונן פלוט:

אבל גם לכנסת יש עניין גדול.

היו"ר דוד ביטן:

כן, יש לנו גם עניין.

איילת נחמיאס ורבין (המחנה הציוני):

אני מסכימה איתכם.

היו"ר דוד ביטן:

הם צריכים לשמוע את אורן חזן. איך ישמעו את אורן חזן? רק כך.

מנכ"ל הכנסת רונן פלוט:

זה לא אמרתי. לא אמרתי את זה.

חיים אבידור:

למה? זו תכונית הריאליטי הכי טובה שיש.

איילת נחמיאס ורבין (המחנה הציוני):

חיים, תרשה לי. אנחנו פחות נהנים להיות תוכנית ריאליטי. אנחנו באמת
אקווריום. אז במובן הזה חשוב שככל שמי שבאמת יש לו בעיית נגישות לכל סוגי
הממירים, לא יכול להיות שאנחנו - - - את האוכלוסיה הזאת בהרבה מובנים.

היו"ר דוד ביטן:

אין לנו בעיה בכלל.

איילת נחמיאס ורבין (המחנה הציוני):

ולכן אני חושבת שההחלטה היא החלטה נכונה.

היו"ר דוד ביטן:

טובה ונכונה.

אתי בנדלר:

אני מבקשת, ברשותכם, להוסיף משפט נוסף בקשר לתחילה. כפי שאמר המנכ"ל - - -

היו"ר דוד ביטן:

אפשר לעשות את זה מידי?

אתי בנדלר:

אבל לצורך זה יש להתקשר עם חברה - - -

היו"ר דוד ביטן:

בואו נעשה תחולה ה-1.4, זה בסדר?

אתי בנדלר:

אני לא יודעת.

היו"ר דוד ביטן:

לא תספיקו?

אתי בנדלר:

אני לא יודעת. אני חושבת שצריכים לשמוע את חשב הכנסת כי אלה הליכים
מכרזיים.

חיים אבידור:

אני חושב, לאור מה שאמרה אתי עכשיו, שהאלומה הזאת היא אלומה שיכולים לתת
אותה כל מיני ספקים – אני בכלל לא בטוח שאנחנו לא צריכים לצאת להליך
מכרזים - - -

אתי בנדלר:

אני חושבת שתצטרכו הליך מכרזי. נמצאת כאן גם סגנית היועצת המשפטית למינהל
הכנסת, ביקשתי ממנה להצטרף.

היו"ר דוד ביטן:

אז בוא נחליט. אם נמצא מכרז, אז נחליט גם על המכרז.

חיים אבידור:

רק אתמול הגיע מכתב לכנסת ממישהו שמוכן לתת לנו את השירות.

היו"ר דוד ביטן:

טוב, לפני זה נשמע את היועץ המשפטי של המועצה לשידורי כבלים ולוויין.

צחי פינס:

כפי שנאמר פה, המועצה אכן אשררה את ההחלטה הקודמת שלה שכבר אז, ב-2014, היא
קיבלה את בקשת מנכ"ל הכנסת ויושב-ראש צוות התיאום לחדש את ההפצה בלוויין
פתוח של שידורי הערוץ. כמובן שהיה צורך באשרור מאחר שחלף פרק זמן ורצינו גם
נתונים נוספים שנוגעים להיקף ההפצה של "עידן פלוס" ושיעור מהציבור הערבי
שיש לו צלחות לוויין פתוח, ושצופה ב"עידן פלוס", ויש לו את האפשרות. לאחר
שקיבלה המועצה את הנתונים ודנה, היא החליטה שהיא מאשררת את ההחלטה הקודמת.

אני רק רוצה לציין שלעניין יידוע המנויים, בזמנו, מנכ"ל הכנסת ויושב-ראש
צוות התיאום אמר שהוא יתייעץ עם הצוות המקצועי בכנסת, אבל גם שהוא יפרסם
הודעה בשני עיתונים ערביים, לטובת ציבור הצופים הערביים שיידעו - - -

מנכ"ל הכנסת רונן פלוט:

גם בערוץ הכנסת אני כבר דיברתי איתם. אנחנו נעשה איזושהי עבודה של
שבוע-שבועיים כדי שבכל בית ידעו שיש דבר כזה.

היו"ר דוד ביטן:

את זה כבר עושים. למה לא תעשו גם את זה? אחת התוכניות חצי שעה, כמו שיש את
כל - - - שתהיה בערבית.

מנכ"ל הכנסת רונן פלוט:

יש תוכנית אחת בערבית בערוץ הכנסת.

היו"ר דוד ביטן:

למה לא מזמינים אותנו לשם?

מנכ"ל הכנסת רונן פלוט:

את זה אני לא יודע.

אני חושב שלא צריכים להחליט פה על המועד - - -

אתי בנדלר:

אנחנו משתדלים לא להתערב בעבודה המערכתית של ערוץ הכנסת.

איילת נחמיאס ורבין (המחנה הציוני):

אני מניחה שיושב-ראש הוועדה יקבל הזמנה בימים הקרובים להופיע בתוכנית
בערבית, אחרי הקריאה הנרגשת שלו.

היו"ר דוד ביטן:

אבל אני צריך תרגום.

איילת נחמיאס ורבין (המחנה הציוני):

לא, אבל אז יכול להיות שאתה תצטרך ללכת לשיעורי ערבית.

רונן, אני מבינה שרצית לדבר על נושא התחילה.

מנכ"ל הכנסת רונן פלוט:

לא צריכים להחליט. אנחנו מחליטים שאנחנו נבדוק את כל העניינים. אתם תתנו
לנו אור ירוק. אנחנו נעשה הכול לפי החוק.

היו"ר דוד ביטן:

נגיד ככה: תחילה – ככל האפשר מוקדם.

אתי בנדלר:

תחילה – ככל האפשר מוקדם, אבל בתום המתחייבים מתוך בחירת הספק.

היו"ר דוד ביטן:

בתום ההליכים. אין ויכוח על זה.

טוב, אנחנו מאשרים את זה, כפי שביקשתם. ויש לכם אור ירוק להתחיל את
הפעולות.

אתי בנדלר:

ההחלטה תיכנס לתוקף מיד. בפועל, היא תופעל לכשיושלמו המכרזים.

היו"ר דוד ביטן:

כל הכבוד למנכ"ל, לחשב, ליועץ המשפטי ולכולם.

2. בקשות למיזוג הצעות חוק, לפי סעיף 84(ד) לתקנון הכנסת:

א. בקשת יו"ר ועדת הכלכלה למיזוג הצעות החוק הבאות:

-   הצעת חוק הדואר (תיקון מס' 12) (רישום פרטי שולח על גבי דבר דואר רשום
    וציונם בהודעה), התשע"ד-2014 (מ/881).

-   הצעת חוק הדואר (תיקון – פרטי חובה בהודעה על משלוח דבר דואר רשום),
    התשע"ה-2015 (פ/969/20), של חברי הכנסת: אורי מקלב ומשה גפני.

-   הצעת חוק הדואר (תיקון – פרטי חובה בהודעה בדבר משלוח דואר רשום),
    התשע"ה-2015 (פ/1534/20), של חברי הכנסת: נחמן שי, תמר זנדברג ודב
    חנין.

ב. בקשת יו"ר ועדת הכספים למיזוג הצעות החוק הבאות:

-   הצעת חוק הסדרת העיסוק בייצוג ע"י יועצי מס (תיקון מס' 3), התשע"ו-2016
    (מ/1010).

-   הצעת חוק הביטוח הלאומי (תיקון – ייצוג בפני המוסד), התשע"ה-2015
    (פ/1612), של חברי הכנסת: משה גפני ואורי מקלב.

היו"ר דוד ביטן:

בקשה למיזוג הצעות חוק, לפי סעיף 84(ד) לתקנון הכנסת.

א. בקשת יו"ר ועדת הכלכלה למיזוג הצעות החוק הבאות:

-   הצעת חוק הדואר (תיקון מס' 12) (רישום פרטי שולח על גבי דבר דואר רשום
    וציונם בהודעה), התשע"ד-2014 (מ/881).

-   הצעת חוק הדואר (תיקון – פרטי חובה בהודעה על משלוח דבר דואר רשום),
    התשע"ה-2015 (פ/969/20), של חברי הכנסת: אורי מקלב ומשה גפני.

איילת נחמיאס ורבין (המחנה הציוני):

אני יכולה רגע להעיר איזושהי הערה? אתה יודע שיש לנו, לך ולי יש דיון
וויכוח, אבל אתה יודע שאני חושבת שריבוי הצעות החוק הפרטיות הוא לא בדיוק
הדבר המדהים ביותר שקורה בכנסת, למרות שהגישה שאתה הצעת היא לא הגישה צריך
ללכת עליה.

היו"ר דוד ביטן:

יכול להיות. אז נתקן אותה. אני לא עומד על דעתי בעניין.

איילת נחמיאס ורבין (המחנה הציוני):

ברור. אבל מה שאני אומרת לך, שבסוף אנחנו יודעים איך אנשים מייצרים וכותבים
הצעות חוק, וזה לא נוגע, ויסלחו לי חברַי, שפה הצעת החוק שהיא דווקא כן הצעת
חוק חשובה ובגלל זה הממשלה תמכה בה. אני אומרת לך, נו, אנחנו יודעים איך
הדברים האלה נוצרים. לא, גפני?

משה גפני (יהדות התורה):

זה דיון עמוק.

איילת נחמיאס ורבין (המחנה הציוני):

כן, כן. אבל זה דיון שיום אחד צריך לקיים אותו.

משה גפני (יהדות התורה):

פעם היו מעתיקים, ולא היו מציינים את זה אפילו.

איילת נחמיאס ורבין (המחנה הציוני):

פעם היו מעתיקים.

היו"ר דוד ביטן:

עכשיו לא מציינים אפילו.

משה גפני (יהדות התורה):

לא, הם חייבים לציין.

איילת נחמיאס ורבין (המחנה הציוני):

מה פתאום?!

היו"ר דוד ביטן:

לא, אם משנים שתי מילים, אתה לא חייב.

משה גפני (יהדות התורה):

חייבים לציין שזו הצעת חוק מועתקת.

היו"ר דוד ביטן:

לא מועתקת. דומה.

היו"ר דוד ביטן:

רגע, עוד לא סיימתי. צריך שבפרוטוקול זה יהיה רשום.

-   הצעת חוק הדואר (תיקון – פרטי חובה בהודעה בדבר משלוח דואר רשום),
    התשע"ה-2015 (פ/1534/20), של חברי הכנסת: נחמן שי, תמר זנדברג ודב
    חנין.

הם מבקשים למזג את הצעות החוק. אז אנחנו בעד, נכון?

הצבעה

בעד – פה אחד

  אושרה בקשת יו"ר ועדת הכלכלה למיזוג הצעות החוק הבאות:

-   הצעת חוק הדואר (תיקון מס' 12) (רישום פרטי שולח על גבי דבר דואר רשום
    וציונם בהודעה), התשע"ד-2014 (מ/881).

-   הצעת חוק הדואר (תיקון – פרטי חובה בהודעה על משלוח דבר דואר רשום),
    התשע"ה-2015 (פ/969/20), של חברי הכנסת: אורי מקלב ומשה גפני.

-   הצעת חוק הדואר (תיקון – פרטי חובה בהודעה בדבר משלוח דואר רשום),
    התשע"ה-2015 (פ/1534/20), של חברי הכנסת: נחמן שי, תמר זנדברג ודב
    חנין.

משה גפני (יהדות התורה):

כן.

איילת נחמיאס ורבין (המחנה הציוני):

כן.

היו"ר דוד ביטן:

יופי, עכשיו:

ב. בקשת יו"ר ועדת הכספים למיזוג הצעות החוק הבאות:

-   הצעת חוק הסדרת העיסוק בייצוג ע"י יועצי מס (תיקון מס' 3), התשע"ו-2016
    (מ/1010).

-   הצעת חוק הביטוח הלאומי (תיקון – ייצוג בפני המוסד), התשע"ה-2015
    (פ/1612), של חברי הכנסת: משה גפני ואורי מקלב.

היו"ר דוד ביטן:

כבר סיימת את זה, לא? אתה רוצה לאחד אחרי שסיימת?

משה גפני (יהדות התורה):

כן. אני מאחד את הצעת החוק הפרטית. זה אותו דבר.

היו"ר דוד ביטן:

זה אותו דבר יוצא?

משה גפני (יהדות התורה):

כן.

היו"ר דוד ביטן:

אוקי. אנחנו בעד, נכון?

הצבעה

בעד – פה אחד

אושרה בקשת יו"ר ועדת הכספים למיזוג הצעות החוק הבאות:

-   הצעת חוק הסדרת העיסוק בייצוג ע"י יועצי מס (תיקון מס' 3), התשע"ו-2016
    (מ/1010).

-   הצעת חוק הביטוח הלאומי (תיקון – ייצוג בפני המוסד), התשע"ה-2015
    (פ/1612), של חברי הכנסת: משה גפני ואורי מקלב.

משה גפני (יהדות התורה):

אני רק רוצה להודיע לך שאתה נתת לי 30 יום, וביום אחד גמרתי את זה.

היו"ר דוד ביטן:

כל הכבוד. זה רק מוכיח שאם אתם רוצים אין זו אגדה. אתה מבין?

משה גפני (יהדות התורה):

כן. אבל הרבה דברים אני היום לא רוצה.

היו"ר דוד ביטן:

למה?

משה גפני (יהדות התורה):

בגלל שמעצבנים אותי. מה זה, למה?

היו"ר דוד ביטן:

אם מעצבנים אותך אתה לא רוצה? חשבתי שאם מעצבנים אותך אתה כן רוצה משהו.

ניסן סלומינסקי (הבית היהודי):

אני באמצע החוקים שם - - -

היו"ר דוד ביטן:

אתה תמיד עסוק. לכן אמרתי שלא נעביר לך יותר חוקים בגלל זה,. כי אתה כל
היום עסוק.

ניסן סלומינסקי (הבית היהודי):

להיפך, בגלל שאני מקדם את זה. מי שלא עסוק, תבדוק וזה בעיה.

היו"ר דוד ביטן:

ב-14:00 אני אצלך?

ניסן סלומינסקי (הבית היהודי):

14:30 או 14:00, אני לא זוכר.

היו"ר דוד ביטן:

איך שאתה רוצה.

3. בקשת יו"ר ועדת הפנים והגנת הסביבה להעברת הצעת חוק שירותי הדת היהודיים
(תיקון – שירותי הובלת נפטרים), התשע"ה-2016 (פ/1339/20), של חברי הכנסת:
מרב מיכאלי, אלי אלאלוף, אילן גילאון ודב חנין, מוועדת העבודה, הרווחה
והבריאות לדיון בוועדת הפנים והגנת הסביבה

היו"ר דוד ביטן:

בקשת יו"ר ועדת הפנים והגנת הסביבה להעברת הצעת חוק שירותי הדת היהודיים
(תיקון – שירותי הובלת נפטרים), התשע"ה-2016 (פ/1339/20), של חברי הכנסת:
מרב מיכאלי, אלי אלאלוף, אילן גילאון ודב חנין, מוועדת העבודה, הרווחה
והבריאות לדיון בוועדת הפנים והגנת הסביבה.

מה אתם אומרים?

משה גפני (יהדות התורה):

אני מציע לחכות עם זה, מכיוון שהם צריכים לדון. יש שם את הבעיה של שבת.

איילת נחמיאס ורבין (המחנה הציוני):

בסדר, אבל ידונו בוועדה.

משה גפני (יהדות התורה):

להמתין עם זה, בגלל שזה עוד לא יידון בוועדה.

איילת נחמיאס ורבין (המחנה הציוני):

למה? אני זוכרת את הדיון שהיה במליאה.

משה גפני (יהדות התורה):

היא הסכימה. מרב מיכאלי הסכימה שזה יחזור לוועדת שרים להגיע לפתרון.

איילת נחמיאס ורבין (המחנה הציוני):

היא לא דיברה על ועדת שרים. ועדת שרים?

היו"ר דוד ביטן:

כן, כן.

אבל זה לא משנה כהוא זה, אם אנחנו נעביר לוועדת הפנים זה יהיה אותה הסכמה.

משה גפני (יהדות התורה):

אם הבעיה נפתרת אז לי אין שום עניין כרגע. אין בעיה.

היו"ר דוד ביטן:

אבל זה תמיד היה בוועדת הפנים, נכון?

איילת נחמיאס ורבין (המחנה הציוני):

סליחה, תסלח לי, רגע, רגע, משה, אני מוכרחה לשמוע ממך, באמת, אני פשוט
סקרנית להבין - - -

היו"ר דוד ביטן:

רגע, רגע. היום, אני רואה, את בטמפרמנט רציני.

איילת נחמיאס ורבין (המחנה הציוני):

לא, אבל אני שקטה. מה אתה? - - -

משה גפני (יהדות התורה):

אבל למה אתה ממהר להעביר את זה?

היו"ר דוד ביטן:

לא ממהר. יש לי בקשה.

משה גפני (יהדות התורה):

צריך למצוא פתרון. אם אין פתרון, אז זה מלחמת עולם. זה הפרה, זה הכול,
וההחלטה של ועדת שרים היתה כזאת, היתה כזאת ומרב הסכימה.

היו"ר דוד ביטן:

אבל במקרה פה, אלי אלאלוף חתום על הצעת החוק הזו. ואם אני מעביר את זה
לוועדה אחרת, הוא לא חתום. יהיה לך יותר קל במלחמה.

רוני טיסר:

הנושא של שירותי הדת היהודיים, לרבות הובלת נפטרים, שאין ספק שזה עניין של
שירותי דת, הוא מצוי באופן מובהק בטיפולה של ועדת הפנים. הסוגיה של דמי
הקבורה אומנם מטופלת דרך חוק הביטוח הלאומי, אבל הנושא הזה ספציפית הוא
נושא שבאופן מובהק - - -

היו"ר דוד ביטן:

נכון, אני חושב שהיא צודקת.

טוב, אנחנו נעביר את זה. נקבל את הבקשה.

איילת נחמיאס ורבין (המחנה הציוני):

מה? מה? מה?

היו"ר דוד ביטן:

לוועדת הפנים.

איילת נחמיאס ורבין (המחנה הציוני):

למה?

היו"ר דוד ביטן:

כי זה נושא של ועדת הפנים.

רוני טיסר:

זה לא משנה לעניין ההסכמה.

איילת נחמיאס ורבין (המחנה הציוני):

עוד לא הצלחתי, רגע, את חייבת להסביר לי, סליחה - - -

היו"ר דוד ביטן:

אז לא הקשבת. דיברת?

איילת נחמיאס ורבין (המחנה הציוני):

לא, דיברו איתי.

היו"ר דוד ביטן:

מי דיבר? את העוזרת שלה?

איילת נחמיאס ורבין (המחנה הציוני):

לא, דניאל היא הסיעה שלנו. סליחה, אדוני, ותתנהג יפה, כי כשאתה רוצה קיזוז
זה ממנה, לא ממני.

היו"ר דוד ביטן:

אז אני כבר מתנהג יפה.

איילת נחמיאס ורבין (המחנה הציוני):

אני פשוט חייבת לשמוע שוב מה את אמרת כדי להבין.

רוני טיסר:

אמרתי שלעניין הנושאים, נושא שירותי הדת היהודיים הוא נושא שמצוי תחת
טיפולה המובהק של ועדת הפנים והגנת הסביבה, ולא דרך תחום טיפולה של ועדת
העבודה והרווחה. ועל כן באה בקשתו של יושב-ראש ועדת הפנים להחזיר את הנושא
ואת הטיפול בהצעת החוק לטיפולה של הוועדה. זו היתה גם המלצת הלשכה המשפטית
כאשר הצעת החוק - - -

איילת נחמיאס ורבין (המחנה הציוני):

אבל הנושא הוא בסוף התחשבנות מול ביטוח לאומי.

היו"ר דוד ביטן:

לא משנה, אבל יש פה חוק שלא קשור כל-כך לתשלום.

איילת נחמיאס ורבין (המחנה הציוני):

החוק טופל בעבר בוועדת הפנים?

רוני טיסר:

החוק טופל תמיד בוועדת הפנים. התיקון הוא תיקון לחוק.

איילת נחמיאס ורבין (המחנה הציוני):

אני הבנתי.

היו"ר דוד ביטן:

איך אני מעגן את העניין שהדיון לא יתחיל בוועדה עד שלא מסיימים את המחלוקת
שהיתה ושהוסכמה - - -

רוני טיסר:

לפי מה שאני הבנתי מהפרוטוקול, ההסכמה בוועדת שרים היתה שזה יחזור לפני
הקריאה הראשונה לוועדת השרים.

משה גפני (יהדות התורה):

כן, אבל במליאה התעוררה בעיה. היתה הצעת פשרה של יושב-ראש ועדת הכנסת, של
חבר הכנסת דוד ביטן, והצעת הפשרה הזו התקבלה. לכן זה גם עבר. אומר
היושב-ראש, אני מבקש, מה שלא מופיע בתקנון, אבל יש בקשה שוועדת הכנסת יכולה
לעכב את זה ולא לאשר את זה עכשיו. להמתין.

איילת נחמיאס ורבין (המחנה הציוני):

אבל משה, זאת לא היתה הכוונה - - -

משה גפני (יהדות התורה):

רגע, שנייה. אומר היושב-ראש: אני כן מעביר את זה, אני לא רוצה לעכב את זה,
ואני מעביר את זה כפי שאת אומרת, שזה ילך לוועדת הפנים, אבל אני מבקש להעיר
שלא להתחיל את הדיון עד שוועדת שרים לא מחליטה בלב העניין.

רוני טיסר:

בשביל זה יושב-ראש הוועדה – אני לא יכולה לעכב, בתור יועצת משפטית - - -

משה גפני (יהדות התורה):

לא את. הוועדה.

רוני טיסר:

יושב-ראש הוועדה יכול להחליט - - -

היו"ר דוד ביטן:

אני מבקש התחייבות של יושב-ראש הוועדה שזה יתעכב ל-30 יום על-מנת שהם יוכלו
להסדיר – זה גם היה מקובל, לא העיכוב מקובל אלא הנושא שצריך לפתור אותו
מקובל גם על היוזמים.

איילת נחמיאס ורבין (המחנה הציוני):

דוד, רק כדי להבהיר, כי עכשיו הבהרתי את זה מול מרב – הסיכום היה שזה עובר
לוועדה, ואחרי שהוועדה תאשר, לא תאשר, זה יחזור לוועדת שרים.

היו"ר דוד ביטן:

לא, זה כתוב בהחלטת ועדה.

איילת נחמיאס ורבין (המחנה הציוני):

שזה לא יעלה לקריאה ראשונה. בסדר?

היו"ר דוד ביטן:

זה כתוב כנראה בהחלטת ועדת שרים הזו.

משה גפני (יהדות התורה):

אני לא מסכים לזה.

איילת נחמיאס ורבין (המחנה הציוני):

אבל למה?

משה גפני (יהדות התורה):

אני לא מסכים בגלל שמה הוועדה תדון? מה עם ליבת העניין? מה ידונו בוועדה על
ליבת העניין? זה לא מעניין הסעיפים הטכניים.

ניסן סלומינסקי (הבית היהודי):

דוד, בוא תגמור איתי כי אני - - -

היו"ר דוד ביטן:

אז נעבור לנושא הבא עד שמרב תבוא.

מרב מיכאלי (המחנה הציוני):

אתה השתגעת סופית? טוטלית?

משה גפני (יהדות התורה):

מה עכשיו?

איילת נחמיאס ורבין (המחנה הציוני):

חיכינו לך.

משה גפני (יהדות התורה):

מה עכשיו? מה עכשיו? מה עכשיו? רק אל תאכלי אותי.

איילת נחמיאס ורבין (המחנה הציוני):

כן, מרב, it looks – אמרנו שאנחנו נחזור, לא סגרנו את הסעיף הזה.

היו"ר דוד ביטן:

לא סגרנו את העניין. סיימת שם?

מרב מיכאלי (המחנה הציוני):

לא, לא סיימתי. באתי לפה כי כאילו - - -

משה גפני (יהדות התורה):

כאילו מה? כאילו מה?

ניסן סלומינסקי (הבית היהודי):

היום גפני עושה צרות גם למרב וגם לי.

היו"ר דוד ביטן:

תראי, מה שובר בזמנו כשישבנו במליאה וכשהסדירו את הבעיה שנוצרה עם הנושא של
השבת, הסכמת לזה.

מרב מיכאלי (המחנה הציוני):

ברור שהסכמתי לזה. לא הייתי מגיעה והחוק לא היה עובר בוועדת שרים אם זה לא
היה מוסכם מלכתחילה. עוד פעם אני אגיד: אני יודעת שמר גפני הוא גדול
בתורה - - -

משה גפני (יהדות התורה):

התחלת עכשיו? גם מר? וגם גדול בתורה?

מרב מיכאלי (המחנה הציוני):

מר גדול - - -

משה גפני (יהדות התורה):

אני בעד להעביר את זה לוועדה אבל מה ידונו בוועדה?

מרב מיכאלי (המחנה הציוני):

אז למה אתה מפריע?

היו"ר דוד ביטן:

הוא לא מפריע. הוא לא מפריע.

מרב מיכאלי (המחנה הציוני):

אדוני, תן לי, באמת, עכשיו לפרוטוקול: ישבו ביחד משרד הדתות, פורום חברה
קדישא, ביטוח לאומי, יושבים על המדוכה - - -

משה גפני (יהדות התורה):

את חוזרת לדברים שהם לא - - -

אורי מקלב (יהדות התורה):

לא זה הוויכוח.

משה גפני (יהדות התורה):

לא זה הוויכוח.

מרב מיכאלי (המחנה הציוני):

ישבו בשביל למצוא מתווה פעולה שמבטיח שלא יהיה חילול שבת, שלא תהיה פגיעה
בכבוד המת - - -

היו"ר דוד ביטן:

אבל זה לא היה מקובל עליהם.

מרב מיכאלי (המחנה הציוני):

אבל הוא לא יודע את המתווה. הוא לא יודע אם זה מקובל עליו כי הוא לא מכיר
את המתווה. הוא לא מכיר את המתווה. יואיל לשבת אתנו - - -

היו"ר דוד ביטן:

היה ויכוח בניסוח.

אורי מקלב (יהדות התורה):

היה ויכוח בניסוח - - -

מרב מיכאלי (המחנה הציוני):

אבל הניסוח הזה מת. הניסוח הזה מת. תן ללכת לוועדה ולהביא את הניסוח החדש.
תןלעבוד בוועדה על הניסוח החדש.

אורי מקלב (יהדות התורה):

בסדר, אבל איך יהיה ניסוח חדש?

מרב מיכאלי (המחנה הציוני):

כי נשב בוועדה וננסח.

אורי מקלב (יהדות התורה):

היושב-ראש אומר, בוועדה מגיעים לפשרות בעניין הזה?

מרב מיכאלי (המחנה הציוני):

לא בפשרות. הכול מסודר. תן לנסח את זה. זה מה שבאנו לעשת בוועדה.

אורי מקלב (יהדות התורה):

אבל צריך להיות מוסכם - - -

מרב מיכאלי (המחנה הציוני):

הניסוח יהיה מוסכם בוועדה. תבואו תשגיחו מבחינתי בעבודה בוועדה, אבל לא -
- - את זה לוועדת שרים.

אורי מקלב (יהדות התורה):

צריך להיות ניסוח מוסכם. זה מה שאמרנו.

היו"ר דוד ביטן:

את רוצה לעשות ניסוח לפי מה שסיכמת איתם במליאה? הרי סיכמת איתם משהו
במליאה, נכון? לכל מה שאמרת עכשיו הם לא הסכימו, סיכמנו משהו אחר.

איילת נחמיאס ורבין (המחנה הציוני):

אבל מה שאמרתי זה מה שסוכם במליאה.

היו"ר דוד ביטן:

לא, את לא היית בדיון.

איילת נחמיאס ורבין (המחנה הציוני):

אני הייתי במליאה. מה זאת אומרת?

היו"ר דוד ביטן:

לא במליאה. היה דיון בצד.

מרב מיכאלי (המחנה הציוני):

אני לא מבינה. בוא תסביר לי מה הבעיה. הרי בשביל זה נועדה העבודה בוועדות,
אורי. בואו נשב בוועדת העבודה והרווחה, תראו שהכול מקובל, ואם לא – לא
יהיה.

איילת נחמיאס ורבין (המחנה הציוני):

אבל אורי, הרבה פעמים מעבירים חוקים לוועדה כשיודעים בעליל שהחוקים האלה
יעברו שינויים לפעמים דרמטיים. לפעמים דרמטיים. גפני הוא רב-אומן בלקבל חוק
ולהוציא אותו לגמרי אחר.

היו"ר דוד ביטן:

בסדר, אז מה הבעיה? תשבו ביניכם ותגמרו את העניין הזה. רגע, מה הבעיה לשבת?

אורי מקלב (יהדות התורה):

בנושא הזה תהיה הבנה קודם, זה הכול.

מרב מיכאלי (המחנה הציוני):

אבל יש הבנה קודם. בואו נראה את הניסוח. אם לא מקובל עליך, הרי זה לא יכול
להתקדם. אתה את הווטו שלך יכול לשים בכל רגע נתון. מה הבעיה?

משה גפני (יהדות התורה):

אין בעיה. הוא רוצה להעביר לוועדת הפנים, אנחנו לא התנגדנו. רק ביקשנו
שתהיה החלטה של ועדת שרים, בגלל שאחרת במה הוועדה תדון?

מרב מיכאלי (המחנה הציוני):

אבל יש החלטה של ועדת שרים. זה עבר בוועדת שרים.

משה גפני (יהדות התורה):

מה הוויכוח? הוא רוצה להעביר לוועדת הפנים? יעבור לוועדת הפנים.

היו"ר דוד ביטן:

לא יודע למה זה עבר - - -

איילת נחמיאס ורבין (המחנה הציוני):

מרב, הם הבהירו שחוק שירותי דת תמיד נדון – הם אומרים שהם לא מבינים למה זה
עבר לוועדת העבודה - - -

מרב מיכאלי (המחנה הציוני):

בגלל שזה ביטוח לאומי.

איילת נחמיאס ורבין (המחנה הציוני):

אבל מלכתחילה הם הסבירו - - -

מרב מיכאלי (המחנה הציוני):

זה כל הוויכוח, אם זה ילך לוועדת הפנים? - - -

היו"ר דוד ביטן:

לא, זה לא הוויכוח.

איילת נחמיאס ורבין (המחנה הציוני):

לא, זה כבר הסכמתי.

היו"ר דוד ביטן:

היום יש לי בקשה של אמסלם, הכול מורכב. זאת אומרת, אף אחד לא יכול לדון
בזה, לא ועדת הרווחה ולא ועדת הפנים. אני יכול להשאיר את זה ככה עד שתגיעו
להסכמה, ואני יכול לשחרר את זה. אני רוצה לשחרר את זה שהדברים יהיו ברורים
ומובנים, כמו שסיכמנו במליאה. במליאה את נתת להם את כל ההצגה של העניין ולא
היה מקובל עליהם כי הם אומרים שהחוק עצמו - - -

מרב מיכאלי (המחנה הציוני):

הניסוח יהיה אחר, אבל בשביל זה צריך לעבוד בוועדה. אין ספק, אין לי
ויכוח - - -

היו"ר דוד ביטן:

אז תגידי - - - משהו ותגמרי עניין. הרעיון שלך הוא בסדר - - -

משה גפני (יהדות התורה):

לפני זה, טכנית, טכנית: אני יושב-ראש ועדה, יש פה עוד ראשי ועדות. ברגע
שמגיע אלי חוק מהמליאה, וכתוב שם שצריך לפני הקריאה הראשונה החלטה של ועדת
שרים לחקיקה, אני לא יכול לדון בוועדה בחוק הזה.

היו"ר דוד ביטן:

לא נכון. בזה אתה טועה. אתה יכול להכין את זה ולהביא.

משה גפני (יהדות התורה):

ניסן, אתה דן בחוקים שעברו בוועדת שרים?

היו"ר דוד ביטן:

זה החלטה שלך כיושב-ראש ועדת כספים.

משה גפני (יהדות התורה):

אני לא דן.

מרב מיכאלי (המחנה הציוני):

מר גפני ידוע כאחד האנשים הרציונליים, הפרודוקטיביים והקונסטרוקטיביים
בכנסת, ובכל זאת פה יש איזשהו שיבוש לצערי. במה תדון ועדת שרים? בנוסח
שמונח לפניה היא כבר דנה.

משה גפני (יהדות התורה):

אבל את הסכמת לזה לפני שאני בכלל התערבתי.

מרב מיכאלי (המחנה הציוני):

רגע, סליחה, אבל תן לי לסיים משפט. חבל, חבל.

משה גפני (יהדות התורה):

אולי נדלג רגע ונדבר? - - -

מרב מיכאלי (המחנה הציוני):

אני חייבת לחזור - - -

משה גפני (יהדות התורה):

אני גם חייב.

מרב מיכאלי (המחנה הציוני):

אבל זה בשבילך. כולנו פה בגללך.

תקשיב לי רגע אחד - - -

משה גפני (יהדות התורה):

אתה הבנת מה שעכשיו היה?

מרב מיכאלי (המחנה הציוני):

זה דיון שלי, שלי, מתקיים עכשיו - - -

משה גפני (יהדות התורה):

אני לא באתי לזה בכלל, לוועדה.

מרב מיכאלי (המחנה הציוני):

אז חבל שדנת כשהוא פה.

משה גפני (יהדות התורה):

בסדר, אל תדון כשאני פה.

מרב מיכאלי (המחנה הציוני):

בואו נסגור - - - זה קומונסנס בסיסי.

היו"ר דוד ביטן:

אני שואל שאלה פשוטה - - -

מרב מיכאלי (המחנה הציוני):

רגע, תן לי להגיד משפט. שנייה, אני מנסה להגיד משפט.

גפני, ועדת שרים, את הנוסח הזה היא כבר ראתה. את זה, לא משנה שהיא אישרה
כרגע. זה לא משנה. הנוסח הזה, אין מה להסתכל עליו עוד פעם. יש איתו בעיה
מבחינתכם. זה מוסכם שזה לא יהיה הנוסח. אני - - -

היו"ר דוד ביטן:

מה אתה רוצה, גפני? מה שהיא אומרת, שבוועדה תעשו את התיקונים ואז זה יבוא.

מרב מיכאלי (המחנה הציוני):

תעשו את התיקונים ואז זה ילך לוועדת שרים.

היו"ר דוד ביטן:

מה אתה אומר?

משה גפני (יהדות התורה):

טוב, בסדר.

מרב מיכאלי (המחנה הציוני):

תודה רבה. זה חשוב לך שזה יהיה בוועדת הפנים ולא? - - -

משה גפני (יהדות התורה):

אני לא בעניין בכלל. מה את רוצה ממני? את מתנפלת עליי כאילו אני לא יודע
מה. את הולכת נגדי כל הזמן, ואני אשם. לא, בסדר. זה שיטה חדשה שלא הכרתי
אותה.

איילת נחמיאס ורבין (המחנה הציוני):

או, היא סוף סוף צחקה. גפני, סוף סוף הצלחת להצחיק אותה הבוקר.

מרב מיכאלי (המחנה הציוני):

הלב נשבר.

היו"ר דוד ביטן:

אני רוצה להגיד מה ההחלטה, שתשמעו אותה שניכם.

אני מעביר את זה לוועדת הפנים, ואני רוצה התחייבות של יושב-ראש הוועדה
שאומר שהוא מעלה את זה לדיון לאחר שגם גפני וגם מרב ייתנו נוסח מוסכם לסעיף
הבעייתי הזה. אם לא יצליחו להגיע להסכם תוך 30 יום, יובא לדיון חוזר בוועדה
שלי.

משה גפני (יהדות התורה):

וגם, מי החבר מטעם ש"ס בוועדת הפנים?

אורי מקלב (יהדות התורה):

בו צור.

משה גפני (יהדות התורה):

וגם בן צור. הוא גם היה בעניין.

היו"ר דוד ביטן:

אז בן צור, בסדר. סוכם?

מרב מיכאלי (המחנה הציוני):

לא, לא הבנתי. מה, תוך 30 יום?

משה גפני (יהדות התורה):

מה זה משנה? סידרנו אותך. מה זה משנה מה?

מרב מיכאלי (המחנה הציוני):

כרגיל.

היו"ר דוד ביטן:

אם לא יצליחו, יבואו אליי לדיון.

היו"ר דוד ביטן:

ודבר נוסף, אני רוצה מכתב התחייבות של יושב-ראש הוועדה שתוך 45 יום הוא
מסיים לדון בחוק הזה. אם הוא לא מסיים, זה חוזר אליי לדיון, ואני מעביר את
זה חזרה לוועדת הרווחה. ברור העניין? את שתי ההנחיות האלה תעבירי
ליושב-ראש.

קריאות:

- - -

רוני טיסר:

- - - שאני לא יכולה להתחייב - - -

היו"ר דוד ביטן:

לא יכולה, אז לא קיבלנו שום החלטה. ככה תגידי לו. בסדר?

משה גפני (יהדות התורה):

אבל זה חוק מסודר, אתם תצטרכו פתרון.

היו"ר דוד ביטן:

אבל אתם תמצאו את הפתרון.

משה גפני (יהדות התורה):

מה זה, אנחנו? אם לא יהיה פתרון, לא יהיה חוק.

היו"ר דוד ביטן:

אז מה אמרתי? שאם אין פתרון. זה חוזר אליי.

משה גפני (יהדות התורה):

כן, אבל אם אתה מעביר לוועדת העבודה והרווחה, אז בלאו הכי איזה פתרון
יהיה?\

היו"ר דוד ביטן:

לא, זה נתקע אצלי. אתה לא מבין שזה ייתקע אצלי?

משה גפני (יהדות התורה):

טוב.

היו"ר דוד ביטן:

ברגע שיש לי עוד בקשה, אני רשאי לתקוע את שני הדיונים בשתי הוועדות. זה
הכול.פשוט.

משה גפני (יהדות התורה):

טוב.

היו"ר דוד ביטן:

הבנת?

רוני טיסר:

רק צריך להצביע - - -

היו"ר דוד ביטן:

לא המלצה כרגע. כשנקבל את ההתחייבות, ההמלצה תהיה קיימת. ההחלטה בתוקף,
כשאני מקבל את ההתחייבויות האלה.

משה גפני (יהדות התורה):

טוב.

4. פניית יו"ר ועדת הכספים בעניין דיוני ועדת החוקה, חוק ומשפט בהצעת החוק
להעמקת גביית המסים והגברת האכיפה (אמצעים לאכיפת תשלום מסים ולהרתעה מפני
הלבנת הון) (תיקוני חקיקה), התשע"ה-2015 (מ/953)

היו"ר דוד ביטן:

עכשיו הגענו לאחד הנושאים הרציניים בוועדה היום. תקשיב, ביקשנו ממך
כשהעברנו את זה אליך, ואני זוכר את זה טוב-טוב, אמרנו לך שבעניין הזה אנחנו
נעביר אליך, אבל חברים רוצים להיות בדיון הזה, במיוחד יושב-ראש ועדת הכספים
מכיוון שהנושא הזה בלב-לבו של מה שהוא מאמין. וגם אני, דרך אגב. גם אני לא
מוכן שמס הכנסה יתחילו להיכנס לחשבונות בלי שום בעיה. היום קל להם, אז בכלל
לפי החוק הזה קל להם עוד יותר.

מה הוא טוען? הוא טוען שבעצם הוא לא מצליח להגיע אליך, כי יש לו ועדה
מאוד-מאוד חשובה, וזה נכון. שתי הוועדות החשובות ביותר בכנסת זה שניכם,
ועסוקה וחשובה, ואז הוא כל הזמן צריך לבטל המון ישיבות כי אתה לא מתאם
איתו. מה הבעיה לתאם?

ניסן סלומינסקי (הבית היהודי):

אין תיאום. אנחנו רוצים הרי חודש מראש - - -

היו"ר דוד ביטן:

למה יש בעיה לתאם? זה חברי, אפילו חברי לתאם.

ניסן סלומינסקי (הבית היהודי):

אין לי בעיה. זה לא הבעיה של תיאום. אנחנו רוצים חודש מראש. בזמנו התחייבתי
– אתה רוצה שיתחייב שאנחנו נקדם את זה במושב הזה - - -

היו"ר דוד ביטן:

דווקא לא ביקשתי. מצדי אל תקדם. את זה לא ביקשתי לקדם.

ניסן סלומינסקי (הבית היהודי):

עוזב, אני נשבר לי כבר להיות הזהו ששוכב על הגדר כל הזמן.

היו"ר דוד ביטן:

לא אמרתי. אבל אתה אמרת שאני ביקשתי – אני לא ביקשתי.

ניסן סלומינסקי (הבית היהודי):

הקואליציה.

היו"ר דוד ביטן:

אה, הקואליציה כן. אמרת: אתה ביקשת.

ניסן סלומינסקי (הבית היהודי):

ישבתם פה בוועדה. אני לא ביקשתי. החלטתם להעביר אלי. כל חוק אתה אומר, אני
נשכב על הגדר. החלטתם להעביר את זה אלי. גמרנו, גפני לא רוצה את החוק הזה,
בסדר, זו זכותו. מבחינתו לעכב את זה עד סוף השנה. אין לי בעיה.

היו"ר דוד ביטן:

לא נכון. הוא ויתר לך. לא שהוא לא רצה.

ניסן סלומינסקי (הבית היהודי):

לא. הוא לא רוצה את החוק, אני אומר.

משה גפני (יהדות התורה):

אני לא אמרתי ככה. אני ויתרתי בסוף. אחת הטעויות שעשיתי. מדה בטעות.

ניסן סלומינסקי (הבית היהודי):

לא, הוא לא רוצה את החוק הזה.

איילת נחמיאס ורבין (המחנה הציוני):

גפני, זו עוד אחת מהטעויות שאני בעדך, עוזרת לך, ואז אתה מצביע נגדי. אז
מה? - - -

משה גפני (יהדות התורה):

לא מצביע נגדך. אני סיכמתי שאני מצביע איתך.

איילת נחמיאס ורבין (המחנה הציוני):

אה, כן? אה, יופי.

ניסן סלומינסקי (הבית היהודי):

אני יצרתי מתווה, שאני חושב שהוא מתווה טוב, שלא יוכלו לעשות את מה שאתה
חושש. רק תבואו לוועדה ותשמעו - - -

היו"ר דוד ביטן:

הוא רוצה לבוא.

ניסן סלומינסקי (הבית היהודי):

אז אין בעיה. מה הבעיה? יש תאריכים ידועים מראש, אני לא עושה הפתעות. יש
תאריכים.

היו"ר דוד ביטן:

זה נכון, שהוא לא עושה? - - -

משה גפני (יהדות התורה):

לא. התשובה: לא.

ניסן סלומינסקי (הבית היהודי):

בטח שיש. הנה, קח, תראה את התאריכים. יש.

משה גפני (יהדות התורה):

לא. התשובה: לא.

ניסן סלומינסקי (הבית היהודי):

יש תאריכים. - - - שיש תאריכים והם מפורסמים וכולם יודעים - - -

משה גפני (יהדות התורה):

אדוני היושב-ראש, כנראה שבבניין הזה אסור לעשות ויתורים, ואם לא עומדים
בתוקף שההסכמים יכובדו, אז הם לא מכובדים. החוק הזה הוא חוק שהיה צריך
להיות בוועדת הכספים. אתה ביקשת ממני, בשביל השלום, שלא יהיו מריבות וכולי,
שזה יעבור לניסן, לוועדת החוקה. זה אין עניינו ועדת החוקה, אבל אמרת שיקבעו
תאריכים באופן כזה שאני אוכל לבוא לדיונים.

היו"ר דוד ביטן:

נכון.

ניסן סלומינסקי (הבית היהודי):

אל"ף, לא נאמר. יש לי את הפרוטוקול - - -

משה גפני (יהדות התורה):

אז לא נאמר. בסדר, אז לא נאמר.

ניסן סלומינסקי (הבית היהודי):

תסתכל בפרוטוקול, אין שום תזכורת - - -

משה גפני (יהדות התורה):

אז לא נאמר.

היו"ר דוד ביטן:

דיברנו שיהיה תיאום.

ניסן סלומינסקי (הבית היהודי):

דוד, יש לי פרוטוקול.

היו"ר דוד ביטן:

בסדר, דיברנו על זה. אני לא יודע - - -

משה גפני (יהדות התורה):

אז לא נאמר. אז לא נאמר. מה זה משנה? בסדר, אני בא עם בקשה חדשה. לא נאמר.
נאמר ועוד איך נאמר, אלף פעמים, וגם בשיחות שהיו לנו פה, כשדיברת עם ניסן
ודיברת איתי.

היו"ר דוד ביטן:

נכון. אמת.

משה גפני (יהדות התורה):

אתה שכנעת אותי לוותר. אמרת לי, את המזומן תעביר אליך. אמרתי, אם אתם
לוקחים את זה, אז אני גם לא רוצה את המזומן.

היו"ר דוד ביטן:

נכון. עד כאן אתה צודק.

משה גפני (יהדות התורה):

זה הסיפור.

אגב, לגבי סדר היום – יצא סדר יום של ועדת החוקה לשבוע זה, בלי יום רביעי.
לא ראיתי את יום רביעי. אני קבעתי סדר יום של ועדת הכספים, ואני כל הזמן
שואל: האם יש ישיבה בנושא הזה? כדי לעשות את - - -

היו"ר דוד ביטן:

הוא טוען שחודש מראש -- -

משה גפני (יהדות התורה):

אין חודש מראש. לא היה חודש מראש.

קריאה:

אנחנו ביום רביעי - - -

משה גפני (יהדות התורה):

ביום רביעי. אני יודע. אחרי שאני הוצאתי את סדר היום.

ניסן סלומינסקי (הבית היהודי):

לא, לפני שאתה הוצאת.

משה גפני (יהדות התורה):

אחרי שאני הוצאתי את סדר היום.

ניסן סלומינסקי (הבית היהודי):

לפני שאתה הוצאת את הסדר-יום.

משה גפני (יהדות התורה):

מותר להגיד שקרים בבניין הזה אני רוצה להגיד שקרים. בסדר? מותר. לא כתוב:
מדבר שקר תרחק" - - -

איילת נחמיאס ורבין (המחנה הציוני):

אה, אתמול דנו בזה.

משה גפני (יהדות התורה):

כן, בדיוק.

אני אומר שקרים. אפשר להביא את כל הצוות של ועדת הכספים. אמרתי, אני רוצה
לדעת מתי יש דיון בוועדת החוקה בנושא הזה. אני עושה את סדר היום לפי זה.
אמרו לי: אין השבוע. אמרתי, ביום רביעי אני שׂם שׁם סדר יום שחשוב לי, ואז
יוצא פתאום סדר יום, אני מקבל הודעה, וזה נאמר שם, נאמר בצוות של ועדת
החוקה: קודם נראה מה יהיה בוועדת הכספים. וקבעו ביום רביעי. אני לא יכול
לקיים עכשיו את הישיבה בוועדת הכספים.

אני רוצה לומר לך, אדוני היושב ראש, יש בקשה של צחי הנגבי, יש מכתב של אריה
דרעי לראש הממשלה, יש מכתב שלי להנהלת הקואליציה – אני מבקש דיון מחודש
בקואליציה. התברר במהלך הדיונים בוועדת החוקה שזה חוק נורא שהופך אותנו
לרוסיה.

אני לא מבין למהל ניסן זה בוער, לא מבין, אין לי שום מושג מה הבערה הזאת?
יש מכתב, מכתב של אריה דרעי שמופנה לראש הממשלה, מכתב שלי לצחי הנגבי, אריה
דרעי מבקש דיון מחודש לפי סעיף 65ב לתקנון הממשלה. יש מכתב שיצא. אני
דיברתי עם צחי הנגבי אתמול. הוא אמר לי שהוא ידבר עם ניסן שידחה את הדיון
הזה, שייתן למצות קודם את ההליך.

אני לא מכיר סיעה אחת בכנסת שתומכת בזה, אני לא מכיר. זה הופך את המדינה
למדינה אחרת, אחרת. "קבוצות אוכלוסיה" כתוב בחוק, שאם מנהל רשות המסים
מחליט, הוא הולך לבדוק את החשבונות הפרטיים שלהם. הן לא עבריינים, הם לא
מעלימי מס. הם אזרחים רגילים. הם שייכים לקבוצה מסוימת.

אגב, מתברר לי אולי שניסן באמת לא אוהב קבוצות באוכלוסיה, כל מיני. התברר.
יכול להיות. לא משנה, אני לא רוצה לדבר. אני מבקש דחייה של הדיון הזה. מה
יותר חשוב מזה?

ניסן סלומינסקי (הבית היהודי):

קודם כל, קבענו, יש שלושה תאריכים - - -

משה גפני (יהדות התורה):

עכשיו יש שלושה תאריכים. יש תאריך ליום רביעי - - -

ניסן סלומינסקי (הבית היהודי):

ויותר מזה, דוד, אני אומר שוב, לי לא אכפת שהקואליציה תחליט לקחת את זה
ממני. לא אכפת לי. אני רק אמרתי לך: אצלי יש כלל - - -

היו"ר דוד ביטן:

בסדר, אז הוא מבקש לתאם איתו. מה הבעיה עם זה? למה יש בעיה עם זה?

ניסן סלומינסקי (הבית היהודי):

אם הכנסת מעבירה את זה אליי, אני יודע לגמור את זה כמו שעשיתי גם עם מע"מ
אפס, שאמרתי במפורש שאני נגד זה. אני אקדם עד שאני אשים את זה על השולחן של
ראש הממשלה. אם אתם רוצים, תעבירו, כמו בחוק ההשעיה.

היו"ר דוד ביטן:

אבל אנחנו לא מבקשים להעביר.

ניסן סלומינסקי (הבית היהודי):

עזבו, אני כל הזמן נשכב על הגדר, אבל לא אכפת לי. אני אומר: אתם רוצים, קחו
את זה ממני.

דבר שני, אומר לי שר האוצר, כל החוק של דרעי – ולכן אני לא מצליח להבין
אתכם. אני לא מאמין שדרעי עושה את זה, כי כל החוק שלו תלוי בזה, כי יש
שם - - -

משה גפני (יהדות התורה):

הנה המכתב. הנה המכתב.

היו"ר דוד ביטן:

אין קשר. מה שאומרים לך זה לא נכון. אני אומר לך. אני אגיד לך למה לא נכון,
כי בחוק של דרעי, בחוק המים, יש שם בדיוק את העוגנים התקציביים. כל הטענה
הזאת שזה בא במקום – אז מה הם רוצים? לשגע את האנשים? אז בואו נמכור את
הדירות וניתן את הכסף לאוצר. למה לעשות ככה? נמכור כולם את הדירות ואת כל
ההכנסה ניתן לאוצר, שיחלקו את זה. די, יש גבול. עברו את הגבול שלהם, האוצר,
עם מס הכנסה. עברו את הגבול.

ניסן סלומינסקי (הבית היהודי):

עוד מעט נדבר על החוק. קודם כל, הם אמרו למה המהירות, כי ההתחייבות שלהם
לדרעי, ה-300 מיליון, תלוי בחוק הזה - - -

משה גפני (יהדות התורה):

אני לא מבין, אתה דואג לשר האוצר או לדרעי? למי אתה דואג?

ניסן סלומינסקי (הבית היהודי):

לא, אני לא דואג לאף אחד.

משה גפני (יהדות התורה):

יש מכתב של דרעי, אתה יכול לראות. שהוא מבקש לא לדון בזה.

ניסן סלומינסקי (הבית היהודי):

מוישה, אני לא דואג ואני אשמח שייקחו את החוק - -

משה גפני (יהדות התורה):

לא שייקחו, אף אחד לא אמר לקחת. אנחנו מבקשים דיון מחודש.

ניסן סלומינסקי (הבית היהודי):

  - - ושהקואליציה תחליט שהיא לא הולכת על זה, לא אכפת לי.

היו"ר דוד ביטן:

אוקיי, אז לא אכפת לך? אז הנה, יש לי הצעה - - -

ניסן סלומינסקי (הבית היהודי):

לא, דוד - - -

היו"ר דוד ביטן:

תן לי רגע. אתה אומר שלא אכפת לך.

ניסן סלומינסקי (הבית היהודי):

שמע, אני הרי יודע, באים אליי: אתה מעכב את דרעי, אתה מעכב את זה - - -

היו"ר דוד ביטן:

אתה לא מעכב. חוק המים יבוא היום.

ניסן סלומינסקי (הבית היהודי):

לא, לא יבוא. לא ימומש, כך הם אומרים. עזוב, אז שר האוצר משקר? כולם?

היו"ר דוד ביטן:

לא, אז אני אומר לך: אם לא אכפת לך - - -

ניסן סלומינסקי (הבית היהודי):

מגיע - - - עליי הוא לוחץ ועכשיו הוא נעלם?

שירה ברגמן:

אי אפשר - - - על החוק של המים בלי - - -

היו"ר דוד ביטן:

אני לא יודע, כי החוק של המים, עם כל הכבוד, יש בו עוגנים תקציביים. יש בו
עוגנים תקציביים, אז מה עכשיו - - - שזה החוק שקשור בזה? זה לא נכון.

משה גפני (יהדות התורה):

מי הגברת?

ניסן סלומינסקי (הבית היהודי):

אני גם לא יודע מי.

אתי בן יוסף:

מאגף תקציבים.

שירה ברגמן:

שירה מאגף תקציבים.

היו"ר דוד ביטן:

זה לא מדויק וזה לא יכול להיות. בחוק המים יש עוגנים תקציביים.

משה גפני (יהדות התורה):

אין בעיה. אבל אדוני היושב-ראש, בסדר גמור, הכול בסדר, יש מכתב של השר
דרעי, מאתמול לראש הממשלה, והוא מבקש לעכב את זה.

היו"ר דוד ביטן:

אוקי, אם לא אכפת לך, אז תחליט, אתה אומר, לא אכפת לי.

ניסן סלומינסקי (הבית היהודי):

לא, אני אומר, כל זמן שהם מודיעים לי את זה ויש לי הטבה - - -

היו"ר דוד ביטן:

אבל רגע, מה זה מעניין אותך?

משה גפני (יהדות התורה):

מה זה, הם מודיעים?

איתן ברושי (המחנה הציוני):

ניסן, אנחנו רוצים לדחות את חוק המים. אם זה חוק המים, אנחנו רוצים לדחות.
הם כבר גמרו עם החקלאות, עכשיו יגמרו עם המים, ואתם, הבית היהודי, אתם
נותנים יד להרוס את החקלאות. שר החקלאות, המנכ"ל שלו – הביתה יהודי הורס את
החקלאות.

אני בא עכשיו מגוש עציון. לא מבינים אתכם בשום מקום, אפילו בגוש עציון.

היו"ר דוד ביטן:

ניסן, מה הבעיה? למה אתה לא יכול לעכב את הדיון? - - -

איתן ברושי (המחנה הציוני):

אני בא עכשיו מניחום אבלים. לא מבינים, בבית היהודי, מה אתם עושים בחקלאות.

היו"ר דוד ביטן:

יש ביום שני דיון בקואליציה.

ניסן סלומינסקי (הבית היהודי):

הוצאנו סדר יום כדי שאני אוכל לגמור משהו.

היו"ר דוד ביטן:

מה הבעיה? אתה בעצמך אומר שלא אכפת לך.

ניסן סלומינסקי (הבית היהודי):

לא, שלושת אלה זה - - -

אורי מקלב (יהדות התורה):

- - -

משה גפני (יהדות התורה):

- - -

היו"ר דוד ביטן:

- - -

ניסן סלומינסקי (הבית היהודי):

- - -

היו"ר דוד ביטן:

אבל הסמכות היא בידיך. היא לא בידי אף אחד אחר.

ניסן סלומינסקי (הבית היהודי):

לא, יגיד, יורדים מהחוק הזה - - -

משה גפני (יהדות התורה):

לא יורדים. יש דיון בקואליציה.

היו"ר דוד ביטן:

אבל למה אי אפשר לעכב?

היו"ר דוד ביטן:

אז מה הבעיה שיהיה הדיון הזה? הוא לא נגמר. יש לי שלושה דיונים בנושא הזה.

ניסן סלומינסקי (הבית היהודי):

רגע, מה משנה שנדון, הרי - - -

אורי מקלב (יהדות התורה):

ניסן, הדיון הראשון, של יום רביעי הקרוב, קבעת את זה אחרי שוועדת הכספים
- - -

ניסן סלומינסקי (הבית היהודי):

לא, מה הבעיה? אבל לא ייגמר שום דבר ביום - - -

משה גפני (יהדות התורה):

מה זה, לא ייגמר? אני רוצה להיות בדיון.

ניסן סלומינסקי (הבית היהודי):

מאה אחוז. אז תהיה.

משה גפני (יהדות התורה):

אבל יש לי ישיבה בוועדה.

אורי מקלב (יהדות התורה):

אני לא מבין את הדבר הזה. הוא רוצה להיות בדיון הזה - - -

ניסן סלומינסקי (הבית היהודי):

רגע, והוא רוצה להיות בכל דיון הרי.

משה גפני (יהדות התורה):

נכון. אז אני אתאם את הישיבות אצלי.

אורי מקלב (יהדות התורה):

את האחרות הוא יתאם - - -

היו"ר דוד ביטן:

רק הדיון הזה הוא בעיה. אחר-כך אין בעיה.

ניסן סלומינסקי (הבית היהודי):

רגע, אין בעיה אחר-כך? בדיונים האחרים לא תהיה בעיה?

משה גפני (יהדות התורה):

כן, תהיה הנהלת קואליציה ביום שני. התשובה היא כן. אני מבקש את מחר לא
לעשות כי - - - את הישיבה אצלי.

היו"ר דוד ביטן:

יש ערעור בקואליציה. מה הבעיה?

ניסן סלומינסקי (הבית היהודי):

מה זה מפריע?

היו"ר דוד ביטן:

כי הוא לא יכול להיות. מה אכפת לך ללכת איתו חברי? בפעם הבאה אתה תבקש - -
-

משה גפני (יהדות התורה):

פשוט לא להאמין. אני לא הייתי עושה לכם את זה.

ניסן סלומינסקי (הבית היהודי):

זה חודש אחרון שצריך להעביר - - -

משה גפני (יהדות התורה):

בסדר, מאה אחוז. קדנציה שלמה שהוא הלך נגדנו.

ניסן סלומינסקי (הבית היהודי):

אני הלכתי נגדכם?

משה גפני (יהדות התורה):

מאה אחוז. אל תבטלו. אני הולך לבטל את ועדת הכספים. פשוט חוצפה. אני מבקש,
הרי עשיתם את סדר-היום אחרי סדר היום שלי.

ניסן סלומינסקי (הבית היהודי):

רב מוישה, הלכתי נגדכם?

משה גפני (יהדות התורה):

נגדנו. אתה.

היו"ר דוד ביטן:

גפני, גפני.

ניסן סלומינסקי (הבית היהודי):

הלכתי נגדכם? החוק הזה הרי הוא חוק - - -

משה גפני (יהדות התורה):

בסדר, הכול בסדר. אני מבקש בטובות, אני קבעתי סדר יום, תדחה את זה לשבוע
הבא.

היו"ר דוד ביטן:

תעשה משהו אחר באותו יום.

איתן ברושי (המחנה הציוני):

ניסן, 2,000 שנה חיכינו, נחכה עוד שבוע.

משה גפני (יהדות התורה):

לא להאמין. פשוט לא להאמין.

איתן ברושי (המחנה הציוני):

2,000 שנה חיכינו, נחכה עוד שבוע.

חיים ילין (יש עתיד):

אם הכול בסדר, למה אתה מתעצבן?

היו"ר דוד ביטן:

גם יש לך נימוק למה. יש את ישיבת הקואליציה בעוד שבוע.

ניסן סלומינסקי (הבית היהודי):

אני אומר עוד פעם, לי לא אכפת שיגידו לי בקואליציה שהחוק הזה לא קיים - - -

משה גפני (יהדות התורה):

לא זה מה שמבקשים עכשיו.

היו"ר דוד ביטן:

הם לא יגידו לך.

משה גפני (יהדות התורה):

הם יגידו.

אורי מקלב (יהדות התורה):

עזוב רגע את העיקרון: יום רביעי הזה קבעת אחרי שוועדת הכספים הוציאה את סדר
היום וקבעה. תדחה את זה, זה הכול - - -

משה גפני (יהדות התורה):

אני לא הייתי נוהג ככה. בחיים לא, בחיים. לשונאים שלי - - -

היו"ר דוד ביטן:

אבל הוא כבר הסכים, למה אתה עכשיו גם דופק לו מסמר? - - -

משה גפני (יהדות התורה):

לא, הם מסמנים לו: לא. מסמנים לו.

היו"ר דוד ביטן:

מי מסמן לו? לא הבנתי. הוא קובע.

משה גפני (יהדות התורה):

הכול בסדר.

היו"ר דוד ביטן:

הוא קובע בינתיים. לא אף אחד אחר.

משה גפני (יהדות התורה):

מה לעשות? הבעיה היא שיש לי פתיל קצר. אני עצבני.

איילת נחמיאס ורבין (המחנה הציוני):

אבל כולם פה חושבים שלי יש פתיל קצר. אתה מבין? לא יודעים למי יש באמת פתיל
קצר.

חיים ילין (יש עתיד):

גפני, בבוקר הולכים לחדר כושר, עם התפילין, 15 קילומטר והכול רגוע. תאמין
לי.

משה גפני (יהדות התורה):

מה הסיפור?

היו"ר דוד ביטן:

הוא מבטל.

משה גפני (יהדות התורה):

תודה רבה. תרשום בפרוטוקול שאני מודה לו.

אני ביום שני בהנהלת הקואליציה, כנראה זה יעברו חזרה לממשלה.

קריאות:

- - -

היו"ר דוד ביטן:

לאחר דיון נרשמה הודעת יושב-ראש ועדת החוקה שהדיון ביום רביעי נדחה.

איתן ברושי (המחנה הציוני):

אתה רוצה להשאיר אותו על חוק המים, או תשאל אותו מה דעתו לפני שהוא הולך.

קריאות:

- - -

5. קביעת ועדה לדיון בהצעת חוק המים (תיקון מס' 27), התשע"ו-2016 (מ/1008)

היו"ר דוד ביטן:

הנושא האחרון: חוק המים. נקבעה ועדה לדיון, נשמעו כל מיני: הכספים, הגנת
הסביבה, כל מיני דברים. כן?

איתן ברושי (המחנה הציוני):

חברים, חוק המים, גם הוא כחלק מההפתעות, לא היינו ערוכים בדיוק וקיבלנו
ואנחנו לפחות, המחנה הציוני, גם אחרים תמכו, אבל תוך הבטחה של פיצול.
ואנחנו רואים פה שני חלקים ואחד לא קשור בשני - - -

היו"ר דוד ביטן:

רגע, תרשמי שם: יושב-ראש ועדת החוקה לא מסכים לטענות של זה, אבל למרות זאת
זה.

איתן ברושי (המחנה הציוני):

אנחנו מבקשים לומר שני דברים: האחד, פיצול.

היו"ר דוד ביטן:

מה, לא?

איתן ברושי (המחנה הציוני):

אפשר להמשיך, אדוני?

היו"ר דוד ביטן:

כן.

איתן ברושי (המחנה הציוני):

האחד, פיצול בין שאלת המים לאוכלוסיה לשתייה, ובין המים לחקלאות. ואנחנו
מבקשים שהדיון יהיה בוועדת - - -

היו"ר דוד ביטן:

נעשה שלוש דקות – אני צריך את ארבל בדיון הזה. אתה רוצה פיצול וזה, אני
צריך חוות דעת משפטית.

איתן ברושי (המחנה הציוני):

מה שלוש דקות יועילו? היא תבוא?

היו"ר דוד ביטן:

שלוש דקות, היא תבוא. נקרא לה. היא אמרה שנקרא לה.

(הישיבה נפסקה בשעה 10:55 ונתחדשה בשעה 11:00.)

חיים ילין (יש עתיד):

אנחנו לא יכולים בלעדייך. זה מצב טוב.

היו"ר דוד ביטן:

אמרנו שתהיי פה, כי מבקשים ממני פה לפצל חוק ודברים מהסוג הזה. עכשיו דבּר,
מהתחלה.

איתן ברושי (המחנה הציוני):

הכנסת אישרה בקריאה ראשונה את חוק המים. חוק המים, יש לו שני מרכיבים, המים
הביתיים והמים לחקלאות. אנחנו הסכמנו ורצינו להוזיל את המים לצרכנים, אבל
מעולם לא הסכמנו לקשר הזה ולהעלאת מחירי המים לחקלאים, שבהמשך לדיון שהיה
אתמול בוועדת הכלכלה שוודאי הדיו עוד מתגלגלים בפרוזדורים פה, העלאת מחיר
המים היא "וידוא הריגה" של החקלאות.

ולכן אנחנו מתנגדים לחיבור הזה וללינקג' הזה, ואנחנו מבקשים פיצול קודם כל.
ולאחר מכן אנחנו מבקשים שהנושא הזה יידון בוועדת הכספים, שזו הוועדה שעוסקת
במחירי מים, בתקציבים. אני מחזיק פה חוברת שלמה שעוסקת במשק המים שהוצאה
בתקציב 2015-2016, ואנחנו מאוד מבקשים פיצול, וברור לנו שצריך להוזיל את
מחירי המים - - -

ארבל אסטרחן:

פיצול – ולאן ילכו החלקים? שני החלקים לוועדת הכספים?

איתן ברושי (המחנה הציוני):

רגע, רגע. אם דוד מקשיב, קודם כל, פיצול, ולא לערב את הורדת המחיר לצרכנים
עם עליית המחיר לחקלאים. דבר שני, זה גם היה בעבר, שוועדת הכספים היא זאת
שעסקה במחירי המים לכל הסקטורים המגזריים. עכשיו אנחנו מבקשים, אל"ף,
פיצול, דבר שני, שזה יהיה בוועדת הכספים.

אם בכל זאת, גברתי או היושב-ראש יחשבו - - -

היו"ר דוד ביטן:

יש לי זכות לפצל חוק? זאת אומרת, אם בא חוק אליי - - -

איילת נחמיאס ורבין (המחנה הציוני):

היה לנו כבר דיון - - -

היו"ר דוד ביטן:

לא, לא. בחוק ההסדרים אנחנו מפצלים - - -

ארבל אסטרחן:

נכון. זה בעצם המקרה היחיד. ככלל, חוק רגיל הולך לוועדה מסוימת וזה מגיע כן
לקביעת ועדה. אותה ועדה שאליה זה הלך יכולה לפצל אותו, להגיד: אני רוצה
לדון בחלקים בנפרד, או חלק לדון וחלק להשאיר או משהו כזה.

היו מקרים נדירים מאוד-מאוד שאמרו: אנחנו מעבירים את החוק כרגע לוועדת
הכנסת, כאילו היא תפצל, אז את זה עשו כשרצו להעביר חלק א' לוועדה אחת וחלק
ב' לוועדה אחרת.

היו"ר דוד ביטן:

אז אני מוסמך להעביר חלק ככה וחלק ככה?

ארבל אסטרחן:

זה מאוד-מאוד נדיר.

איתן ברושי (המחנה הציוני):

אבל זה היה.

שירה ברגמן:

אולי שווה להגיד – סליחה שאני מתפרצת, אני פשוט מכירה את החוק. זה לא שיש
כאן סעיף שעוסק בחקלאות וסעיף שעוסק במשקי הבית ואפשר לפצל את זה, להגיד:
סעיף ד' הולך לכאן ו-ה' הולך לכאן. זה הכול שלוב אחד בשני. לכן צריך להיות
דיון שאולי במסגרתו יהיו שינויים בחוק. ככה זה תמיד עובד בוועדה. אבל אין
להבנתי אפשרות טכנית לפצל כי זה לא שני חלקים נפרדים.

היו"ר דוד ביטן:

אתה אומר שכן אפשר לפצל?

איתן ברושי (המחנה הציוני):

לא שכן, שחובה.

היו"ר דוד ביטן:

לא, עזוב חובה. היא אומרת - - -

איתן ברושי (המחנה הציוני):

רגע, היא לא משפטנית ואני לא. אומרת לך המשפטנית שהיו בעבר תקדימים - - -

ארבל אסטרחן:

לא, אבל אני לא יודעת אם זה - - -

איתן ברושי (המחנה הציוני):

רגע, רגע. אז יש ליושב-ראש שתי אפשרויות. אני אומר מה אני רוצה, אחר-כך
היושב-ראש יחליט.

קודם כל, אנחנו אומרים שיש פה שני דברים נפרדים, המים לבית והמים לחקלאות.
דבר שני, אם אתה יכול, אדוני היושב-ראש, תן לוועדת הפנים לדון במים לבית
ולוועדת הכספים לדון במים לחקלאות. אם אתה לא יכול ולא רוצה, תעבירו את
הכול לוועדת הכספים, והיא תדון גם בפיצול וגם במחירים.

היו"ר דוד ביטן:

אבל מי שדן בנושא מים זה כלכלה בדרך-כלל, לא ועדת הפנים ולא ועדת הכספים.

ארבל אסטרחן:

נכון.

היו"ר דוד ביטן:

מים באופן כללי. למה, מים לחקלאות דנה ועדת הכספים פעם?

איתן ברושי (המחנה הציוני):

במים דנו בוועדת הכספים, כולל בפיתוח והשקעות. אני לא פוסל את ועדת הכלכלה.
ובכל מקרה אני לא מקבל את ועדת הפנים כוועדה שצריכה לדון במכלול. אם היית
מפצל את זה עכשיו, אז תחליט שאתה נותן לוועדת הפנים את המים ל בית. אבל
המים לבית כבר נקבע, כבר קבעו את העניין וזה החלטה על המחיר.

תראו, רק האוצר בישראל יכול לעשות את הלינקג' הזה. אני לא חושב שאת שר
הפנים זה מעניין מאיפה ייקחו את ה-300 מיליון.

היו"ר דוד ביטן:

לא, אבל זה כסף ייחודי של ש"ס. לקחתם את זה והכנסתם רפורמה במים. על מה?
למה עשיתם את זה בכלל? כאילו, מה העניין?

שירה ברגמן:

לא הבנתי את השאלה.

היו"ר דוד ביטן:

הכסף הזה בדיוני התקציב, זה היה כסף ייחודי של ש"ס.

שירה ברגמן:

מה זאת אומרת, כסף ייעודי של ש"ס?

היו"ר דוד ביטן:

כסף ייחודי. אמרו, את המע"מ, במקום זה החליטו על משהו אחר.

שירה ברגמן:

זה נכון, אבל - - -

היו"ר דוד ביטן:

אז למה הכנסתם כל מיני מקורות מימון כשהמימון צריך להיות קיים בתקציב
הרגיל.

שירה ברגמן:

כי יש כאן תוספתי מעבר לכסף שהובטח לש"ס, ויש פה מקור מימון כמו שאמרתי
לפני כמה דקות בדיון של ניסן, והחוק של ניסן הוא חלק מהמקור לסיפור הזה.

היו"ר דוד ביטן:

זה לא מדויק.

שירה ברגמן:

הנה, יש לי את - - -

היו"ר דוד ביטן:

אז בואו נמכור את הבתים, בוא נעשה לכם מימון – עכשיו, כמה דירות יש בישראל?
מיליון? ימכרו את כולן וייתנו לכם את זה לחמש השנים הבאות, יחלקו את זה
לאנשים. הרי יש גבול לכל דבר גם כן.

שירה ברגמן:

אם אתה רוצה, אני יכולה להקריא מהחלטת הממשלה.

היו"ר דוד ביטן:

אני לא אקבל החלטה היום. אני אגיד לך את האמת, אני שוקל להעביר את זה דווקא
לוועדת הכלכלה. זו האמת.

איילת נחמיאס ורבין (המחנה הציוני):

זה הכי הגיוני.

חיים ילין (יש עתיד):

אני אגיד מה הבעיה. הבעיה היא שגם האוצר לא מבינים את החיבור. עכשיו אני
אסביר בדיוק את המשרדים ואיך זה עובד.

ועדת הפנים, או משרד הפנים דרך ועדת הפנים, קיבלו החלטה על חוק שכל ראש
רשות וראש מועצה חייב לבייב את המועצה שלו. הוא מחויב. הוא מבייב את המועצה
שלו, לוקח את האגרה ואת כל מה שצריך מהתושבים, לוקח את ההלוואות ואת
המענקים מרשות המים, והוא מבייב.

אלא מה? בסוף הצינור יש מאגרי מים, ועכשיו נכנס השלב השני. הוא רוצה שהמים
האלה לא ילכו לים, וגם לפי התקנות לא יכולים ללכת לים. אז הוא עושה טיפול
שניוני ושלישוני, ומגיע עם רמת מים שאפשר להשקות את החקלאות. יש פה
win-win. האוצר מנסה לרקוד על הדבר הזה - - -

היו"ר דוד ביטן:

לא לרקוד, הוא מנסה להלאים, להלאים את כל התאגידים.

חיים ילין (יש עתיד):

כל הדבר הזה, השקעות של המועצות והערים, כ-12 מיליארד שקל. החוק הוא לא רק
החוק הזה, הוא גם מנסה להעביר ל"מקורות" את כל מונופול המים במדינת ישראל.

היו"ר דוד ביטן:

זה מה שחלמתם 100 שנה, אתם מעבירים את זה בחוק הזה.

שירה ברגמן:

זה ממש לא מדויק. החוק הזה אמור - - -

איתן ברושי (המחנה הציוני):

הם מפרקים את המונופול של הביצים.

חיים ילין (יש עתיד):

אני רוצה להגיד לך משהו, אני הייתי ב-2 בלילה, היחידי יחד עם דודו. שנינו
היינו ב-2 בלילה. הוא קם ודיבר. הוא אמר, אתם מנסים גם להלאים, זה לא יעלה
על הדעת דבר כזה. אותו עולם קפיטליסטי שבא ורוצה את התחרות, עושה מונופול
עכשיו ל"מקורות". אז יש פה בחוק כמה סוגיות. לכן אני טוען - - -

איתן ברושי (המחנה הציוני):

צריך להעביר הכול לכלכלה.

חיים ילין (יש עתיד):

ברושי, אני לא מפריע לך אף פעם.

איתן ברושי (המחנה הציוני):

כמעט.

חיים ילין (יש עתיד):

לא מפריע לך אף פעם. אם אתה רוצה, אני אתחיל להפריע לך, תראה מה זה להפריע.

האפשרות שקיימת היא להעביר הכול לכלכלה, ושם לפצל. וגם לא ועדת הכספים, הרי
כל הדיונים על החקלאות היום מתקיימים שם. יש גם צבר דיונים שצריכים להתקיים
גם - - - והאוצר לא מבין את זה. האוצר לא מבין שאם אנחנו, החקלאים, לא
מסוגלים לצרוך את המים האלה, של הטיפול השניוני והשלישוני, לחקלאות, אין
כלום. אף אחד לא יטפל בביוב העירוני.

גם על זה יש 300 מיליון שקל שמשלמים. יש מה שנקרא: היטל, ומשלמים. את הכסף
הזה לוקחים בשביל להוריד את מחירי המים. אז מצוין, זאת אומרת, כולם תורמים
להורדת - - -

היו"ר דוד ביטן:

לא, לפי החוק הזה מוכרים את המים ל"מקורות", ואחר-כך היא מוכרת אותו חזרה.
אז מה הסיסמה הזאת? אתם רוצים להלאים את המים בישראל, את כל התאגידים, הכול
יולאם. אז עם כל הכבוד לדרעי, שהוא רוצה להפחית את המחיר ואתם מנצלים את
העניין הזה, יש את זה בהסכם הקואליציוני שכחלון, עם כל הכבוד, יעמוד בהסכם
הקואליציוני, בלי משחקים ובלי קשקושים.

חיים ילין (יש עתיד):

על כל החלטה שלכם אתם לוקחים ורוכבים על גל מסוים ומתנפלים גם על החקלאים
ועל החקלאות.

ארבל אסטרחן:

- - -

היו"ר דוד ביטן:

אני רוצה לפצל את החוק במליאה, שהנושא של המים הביתי, ההוזלה שלהם, על-פי
ההסכם הקואליציוני יבוא בחוק בנפרד. והנושא השני, אנחנו נראה מה נעשה איתו.

איתן ברושי (המחנה הציוני):

דוד, אני מוכן לקבל את מה שאתה אומר.

ארבל אסטרחן:

תסתכל איך זה נראה. דוד, זה לא שיש לך סעיף על הוזלת מים.

חיים ילין (יש עתיד):

לא, אין פה סעיף על הוזלת מים. זאת בדיוק הנקודה.

היו"ר דוד ביטן:

איפה ההוזלה?

ארבל אסטרחן:

לא יודעת, אבל זה לא שיש - - -

שירה ברגמן:

אני יכולה לנסות להסביר?

הרעיון הוא שהחוק הזה הוא מה שמאפשר לנו להעביר את ה-300 מיליון שקלים
שנגבים בימינו לקופת האוצר, לתוך משק המים, כדי להוזיל את התעריף למשקי
הבית. אני לא חושבת שעד כאן יש ויכוח - - -

היו"ר דוד ביטן:

קודם כל, היה הסכם עם השלטון מהקומי לגבי הקרן. הייתם צריכים להוזיל את
המים ממילא. אני לא מבין את כל הסיפור הזה. מה, אין הסכמים אתכם? מה, זה
אוויר מה שמסכמים אתכם?

חיים ילין (יש עתיד):

אני אגיד לך – יש קרן הניכיון ויש קרן לשימור. בסוף אתם תיקחו את כל הכספים
מהקרנות האלה, כי בעצם האוצר - - -

שירה ברגמן:

להיפך, להיפך. האוצר מנסה – זה באמת אירוע חד-פעמי – להוציא כסף מהכנסות
המדינה ולהכניס את זה למשק הבית כדי לאפשר הורדה של 14.5%. זה מהלך נדיר
שהחוק הזה הוא פשוט הפלטפורמה החוקית כדי - - -

חיים ילין (יש עתיד):

לא, זה לא נדיר. את לא מטפלת בזה, אבל בקרן הניכיון, העלימו משם מיליארד
שקל ושמו את זה איפה שהם רוצים. הכסף הוא לא צבוע. את לא לוקחת את זה
להוזלת המים. אני רוצה להסביר לך, את לוקחת ממקום אחר, לתת משהו אחר, ואת
זה לשם.

שירה ברגמן:

לא, אנחנו לוקחים מהמדינה - - -

חיים ילין (יש עתיד):

הבלו של הדלק, כולו 100% הולך לדרכים? מה פתאום?!

שירה ברגמן:

לא, ברור. זה - - - הכנסות המדינה, אתה צודק. אבל כאן מחליטים להעביר את זה
מהכנסות המדינה לתוך משק המים.

חיים ילין (יש עתיד):

תקשיבי, אני מתווכח רק עם פוליטיקאים. לא עם פקידים. אני מאוד מכבד את
העבודה שלך - - -

היו"ר דוד ביטן:

אנחנו נראים אולי מטומטמים. אנחנו לא מטומטמים.

שירה ברגמן:

חלילה - - -

היו"ר דוד ביטן:

תקשיבי, אנחנו חושבים שאתם עושים פה תרגיל בכל המובנים. מנצלים את הנושא
הזה של הפחתת המים כדי לעשות דברים שזה בחלום התשיעי שלכם, אף חבר כנסת לא
היה מאשר לכם. אז מספיק עם זה. ולנו נמאסו התרגילים האלה. ואני אמרתי
לדרעי, שעם כל הכבוד להפחתת מים אנחנו לא נוכל לאפשר את הרפורמה הזאת שהיא
רפורמה שבעצם מלאימה את משק המים. זה תמיד מה שרציתם. אז במקום לבטל את
התאגידים, עכשיו התאגידים הולכים להיות חלק - - - מה העניין הזה?

איתן ברושי (המחנה הציוני):

פתאום מקדשים מונופול.

שירה ברגמן:

ממתי האוצר מנסה להלאים? זה לא העניין. "מקורות" כאן היא אך ורק - - -

חיים ילין (יש עתיד):

דרך אגב, אני לא מדבר על המים של התעשייה בכלל כי גם החקלאות מחוברים
לתעשייה דרך המים האלה.

איילת נחמיאס ורבין (המחנה הציוני):

יש ביניהם קשר גורדי.

חיים ילין (יש עתיד):

כולנו רוצים. כולנו רוצים להוריד את המחירים לצרכן הרי כולנו צרכנים.

איתן ברושי (המחנה הציוני):

אבל מותר לו לפצל.

איילת נחמיאס ורבין (המחנה הציוני):

איתן, מה הבעיה עם ועדת הכלכלה?

איתן ברושי (המחנה הציוני):

אני לא נגד הכלכלה.

חיים ילין (יש עתיד):

נו, אז תעזוב את זה.

איילת נחמיאס ורבין (המחנה הציוני):

אבל אין היגיון בפיצול.

איתן ברושי (המחנה הציוני):

את לא מקשיבה למה שאני מדבר איתך.

איילת נחמיאס ורבין (המחנה הציוני):

אני שמעתי.

איתן ברושי (המחנה הציוני):

מה זה, אין היגיון? התנאי זה הפיצול.

היו"ר דוד ביטן:

לא, לא. אם אני מעביר לוועדת הכלכלה אני לא מפצל. אני עושה דיון.

איתן ברושי (המחנה הציוני):

לא משנה, אבל שם יפצלו.

היו"ר דוד ביטן:

לא בטוח, לא בטוח.

איתן ברושי (המחנה הציוני):

אין אפשרות אחרת.

היו"ר דוד ביטן:

בכל מקרה, להעביר לוועדת הכספים זה לא נשמע לי. או הכלכלה או הפנים.

חיים ילין (יש עתיד):

לא, לא. הכלכלה. לא הפנים. הפנים לא מטפלים. עזוב.

היו"ר דוד ביטן:

את יכולה להגיד לי איפה הפחתת המים בחוק? איפה הפחתת המים? בואי תראי לי.

שירה ברגמן:

הפחתת המים היא נגזרת של העובדה שאנחנו גורמים לכך - - -

היו"ר דוד ביטן:

אז אין את זה בחוק? אז מה? אולי מחר שר האוצר יחליט לא להפחית.

שירה ברגמן:

לא, יש פה - - - של מועצת רשות המים, כי אם החוק הזה עובר 11.5% - - -

היו"ר דוד ביטן:

אז מה? אבל זה לא חוק. בתחבורה הציבורית עשינו חוק, נכון? למה זה לא בחוק
פה?

שירה ברגמן:

חברים, כאן יש פלטפורמה המאפשרת לנו - - -

היו"ר דוד ביטן:

לא, לא, עזבי. אנחנו רוצים חוק פשוט, כמו שהיה בזה - - -

שירה ברגמן:

אני אשמח להסביר. במקום שההיטלים נגבים לתוך קופת המדינה כמו שהם נגבים
היום, החוק הזה מאפשר את הגבייה ישירות לתוך, כאן ספציפית, "מקורות", כדי
שיהיה אפשר להוריד את התעריף.

היו"ר דוד ביטן:

בסדר, ואם לא יורידו?

שירה ברגמן:

לא, החוק הזה הוא המנגנון.

היו"ר דוד ביטן:

מנגנון, אבל אני לא יודע אם כן יורידו או לא יורידו.

שירה ברגמן:

ההחלטה של מועצת רשות המים, היא המועצה המוסמכת לתעריפים, כבר קיימת.

היו"ר דוד ביטן:

ואם היא תשנה מחר את ההחלטה? מי מבטיח לי?

שירה ברגמן:

- - -

היו"ר דוד ביטן:

אבל מי מבטיח לי שהיא לא תשנה?

איתן ברושי (המחנה הציוני):

שירה, מחיר המים יעלה ברמות לא סבירות באיזורים מסוימים. מחיר המים ישתנה
באיזורים שלמים, בחקלאות.

היו"ר דוד ביטן:

טוב, בחקלאות הוא נמוך מדי. אתה יודע את זה.

איתן ברושי (המחנה הציוני):

אבל זה דיון אחר.

ארבל אסטרחן:

בחוק הזה אין מה לפצל בכלל.

היו"ר דוד ביטן:

אז מה יש לי לפצל? אין לי מה לפצל באמת. בכלל המים לא רשומים פה.

שירה ברגמן:

אני שבה ואומרת, לפצל זה מאוד בעייתי מכיוון ששני המשקים כרוכים אחד בשני
בתוך המנגנון. לפצל זה בלתי אפשרי.

איתן ברושי (המחנה הציוני):

בדיוק מה שהם עשו, את הלינקג' הזה.

אריק שרון, שאתמול ציינו שנתיים למותו, היה אומר על זה: מוליכים את החקלאים
ל"קורלס". והמילה אצלו זה ה"קורלס". מה זה ה"קורלס"? לאן שלוקחים את העגלים
לשחיטה, אז הצינורות האלה. ככה אריק היה אומר. אתם לוקחים אותנו ל"קורלס".

שירה ברגמן:

אנחנו אמרנו בצורה ברורה שבמהלך הדיונים אנחנו נדון גם - - -

איתן ברושי (המחנה הציוני):

מאה אחוז. תמשיכו ככה. מזל שיש לנו סגן ראש עיר מראשון-לציון ששומר על
החקלאים. זה המזל. הצלחתם לעשות לנו ברית עם - - -

חיים ילין (יש עתיד):

כל מפעל השפד"ן נמצא אצלו.

היו"ר דוד ביטן:

אבל אין את זה בחוק. זה מצחיק שבחוק אין את זה, רק בהחלטת מועצה. ומחר
ישנו, אז מה אני אגיד? יבוא שר אוצר אחר וישנה, אז מה עשינו פה? גם הלאמתם
וגם אין הנחה.

שירה ברגמן:

זה לא שר אוצר. שר אוצר, אין לו סמכות על - - - שר אוצר לא יכול להורות
למועצה - - -

חיים ילין (יש עתיד):

שירה, אני אספר לך סיפור. ב-82' עשו את השפד"ן - - -

היו"ר דוד ביטן:

אז מי? שר המים?

שירה ברגמן:

לא, לא. זו בדיוק הנקודה. זה גוף עצמאי.

היו"ר דוד ביטן:

אז מחר הם יעלו כי זה גוף עצמאי, אז מה יהיה בדיוק? זה לא כתוב בחוק.

איתן ברושי (המחנה הציוני):

המקום היחיד שיש כסף זה ועדת הכספים. הרי החוק הזה יעלה גם כסף,
פיצויים - - -

חיים ילין (יש עתיד):

לא, הם לוקחים - - -

איתן ברושי (המחנה הציוני):

אני יודע.

טוב, לנו לא בוער. אפשר גם בעוד חודש להחליט.

היו"ר דוד ביטן:

לא, לא. יש לחץ של שר, יש לי לחץ של דרעי.

איתן ברושי (המחנה הציוני):

דרעי, הוא חזר לעניינים?

היו"ר דוד ביטן:

לא, זה חוק שהוא בעצם יזם אותו.

איתן ברושי (המחנה הציוני):

בחיים לא התפללנו שזה מה שיקרה עם התפילות שלנו.

חיים ילין (יש עתיד):

אני מציע חקיקה חדשה שעודפי הבלו של הדלק ילכו להוזלת המים.

היו"ר דוד ביטן:

שנהיה תלויים בפקיד שהוא יחליט מה שהוא רוצה.

שירה ברגמן:

זו הדרך - - - בחוק בצורה שעולה בקנה אחד - - -

היו"ר דוד ביטן:

הישיבה הסתיימה.

חיים ילין (יש עתיד):

רגע, אז מה ההחלטה?

היו"ר דוד ביטן:

אין החלטה. אנחנו מתייעצים בינינו.

חיים ילין (יש עתיד):

ותצביע לבד?

היו"ר דוד ביטן:

לא, היום אין כבר.

הישיבה ננעלה בשעה 11:15.
