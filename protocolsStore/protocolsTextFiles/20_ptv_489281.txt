הכנסת העשרים

מושב רביעי

פרוטוקול מס' 9

מישיבת הוועדה המשותפת לוועדת הכלכלה ולוועדת הכנסת

לדיון בהצעת חוק התקשורת (בזק ושידורים תיקון – אסדרת ערוצים ייעודיים),
התשע"ח-2017 (פ/4143/20)

יום ראשון, ה' בשבט התשע"ח (21 בינואר 2018), שעה 9:00

סדר היום:

הצעת חוק הרשות השנייה לטלוויזיה ורדיו (תיקון מס' 44) (אסדרת רישיונות
לשידורי טלוויזיה), התשע"ח-2018 (פ/4143/20)(כ/752), של חה"כ שרן השכל

נכחו:

חברי הוועדה:

יואב קיש – היו"ר

עיסאווי פריג' - מ"מ היו"ר

ישראל אייכלר

אחמד טיבי

איתן כבל

רועי פולקמן

חברי הכנסת:

מיכאל מלכיאלי

עודד פורר

מוזמנים:

  ------------------------------------------------------------------------
  אלידור בליטנר     –   משרד המשפטים
  ----------------- --- --------------------------------------------------
  דנה נויפלד        –   משרד התקשורת

  זיו גלעדי         –   משרד התקשורת

  שלי שיף           –   משרד התקשורת

  חיה עדני          –   משרד האוצר

  יפעת בן חי שגב    –   יו"ר המועצה, המועצה לשידורי כבלים ולשידורי לוויין

  יגאל דנינו        –   ערוץ "הידברות"

  יונתן ביסקי       –   מנהל פרויקטים, המועצה לשידורי כבלים ולשידורי
                        לוויין

  ניר שויקי         –   מנכל בפועל, הרשות השנייה לטלוויזיה ולרדיו

  אופיר ביתן        –   עוזר מנכל, הרשות השנייה לטלוויזיה ולרדיו

  מיכל גרוס         –   עו"ד בלשכה המשפטית ויו"ר ועד העובדים, הרשות השנייה
                        לטלוויזיה ולרדיו

  יוליה שמאלוב      –   יו"ר המועצה, הרשות השנייה לטלוויזיה ולרדיו
  ברקוביץ               

  נחשון אקסלרד      –   מזכיר החברה, ערוץ הלא טי.וי

  אורי רשטיק        –   מנכ"ל, שידורי קשת

  נגה רובינשטיין    –   עו"ד, שידורי קשת

  שרית הכט          –   יועמ"ש, שידורי קשת

  טלי גורן          –   סמנכ"לית, שידורי קשת

  עמנואל ברכפלד     –   עו"ד, רשות ההגבלים העסקיים

  אילאיל לבנת       –   יועמ"ש, שידורי רשת

  דבורה קמחי        –   סמנכ"ל רגולציה וייעוץ משפטי, ישראל 10

  מיכל רפאלי כדורי  –   סמנכ"לית רגולציה, חברת יס

  מודי שרפסקי       –   עורך דין, חברת יס

  דב אברמוביץ       –   יועמ"ש ישראל פלוס, הערוצים הייעודיים

  מירי נאור אליאס   –   יועמ"ש ערוץ 20, הערוצים הייעודיים

  בסאם ג'אבר        –   מנכ"ל אתר פאנט בערבית, שונות

  איתמר אביטן       –   מנכ"ל, אקט - איגוד העובדים בקולנוע ובטלוויזיה

  ליטל סבר          –   שדלן/ית (גלעד יחסי ממשל ולובינג), מייצג/ת את ערוץ
                        9

  רוני ליטינצקי     –   שדלן/ית (כהן-רימון-רהן), מייצג/ת את Yes

  אורי בן שמאי      –   שדלן/ית (אימפקט (ל.א.ב) בע"מ), מייצג/ת את רשת

  נועה גונן         –   שדלן/ית (גורן עמיר יועצים בע"מ), מייצג/ת את HOT

  תמר אברמוביץ      –   שדלן/ית (פוליסי בע"מ), מייצג/ת את קשת

  אורי זליגמן       –   שדלן/ית

  תאבר עסאף         –   שדלן/ית
  ------------------------------------------------------------------------

ייעוץ משפטי:

אתי בנדלר

נעמה דניאל

מנהל/ת הוועדה:

לאה ורון

רישום פרלמנטרי:

אתי בן-שמחון; תמר פוליבוי

הצעת חוק הרשות השנייה לטלוויזיה ורדיו (תיקון מס' 44) (אסדרת רישיונות
לשידורי טלוויזיה), התשע"ח-2018, פ/4143/20 כ/752, הצעת ח"כ שרן השכל

היו"ר יואב קיש:

בוקר טוב לכולם, אני פותח את הישיבה. אנחנו ממשיכים את הישיבה של הוועדה
המשותפת לוועדת כלכלה וועדת הכנסת לדיון בהצעת חוק התקשורת. אנחנו מטפלים
היום במספר נושאים שעוד נשארו לנו לסגור, וגם נמשיך לעבור על חוק הרשות
השנייה ונגדיר מה הסעיפים שרלבנטיים לערוץ זעיר ומה לא.

אנו הגדרנו בהוראות המעבר שערוץ ייעודי זה חשוב, וגם נושא הריכוזיות. אני
לא רוצה שנפגע, או שערוץ 24 ייפגע בעניין הזה. לנו יש בעלות משותפת של קשת
בערוץ 24 שזה מצב נתון. אנחנו לתקופת המעבר של חמש שנים לא רוצים שהדבר הזה
ישתנה, אלא אם הם מוכרים כמובן. למעשה, אם הם רוצים לעבור לקטגוריה של זעיר
רגיל, הם הצטרכו למכור - יהיה להם חמש שנים לעשות כך, זו הכוונה. הם
מתחייבים לאורך התקופה לשמור על כך שהם ישדרו 75% מוסיקה, ללא חדשות וללא
ענייני יום.

השאלה היא איך אנחנו לא נכנסים למצב שעכשיו הם יהיו כפופים לחוק הריכוזיות,
וזה יכול לעורר כל מיני שאלות – למעשה, הוא קיים בשטח, אז השאלה אם ההגדרה
שלנו בתיקון חוק מספקת, או שהם חשופים יהיו לנושא חוק הריכוזיות?

עמנואל ברכפלד:

עדכנתי את הוועדה בשאלה של היושב-ראש. הפתרון שהגענו אליו, שהרשות השנייה
תפנה להתייעץ אלינו, כבר עכשיו מקבל ייעוץ מוקדם שלהם ביחס לקבלת רישיון של
ערוץ 24 לפי חוק הרשות השנייה. אנחנו נטפל בזה מאוד מהר, וככה לא תהיה בעיה
מבחינת החוק.

היו"ר יואב קיש:

אם אתם תמצאו תשובה חיובית עד יום חמישי, מצוין. אם לא, אני רוצה בחוק
להבטיח שזה יהיה חיובי. זאת אומרת, אני מבין מה שאתה אומר, יכול להיות
שעדיף שזה לא יהיה בחקיקה, זה גם בסדר, אבל לוחות הזמנים הם כאלה. אני שואל
אותך אם הרשות השנייה פונה אליכם היום, ואתם נותנים תשובה עד יום חמישי אם
זה לוחות זמנים שאתם עומדים בהם?

עמנואל ברכפלד:

יכול להיות שכן.

היו"ר יואב קיש:

אז אני רוצה שני נתיבים.

אתי בנדלר:

אני רוצה להבין. מה האפשרויות של ועדת הריכוזיות? היא תגיד בסדר או תגיד לא
בסדר, נכון? נניח שהתשובה תהיה לא בסדר, אז תעשה על זה תיקון חקיקה?

היו"ר יואב קיש:

כן.

עמנואל ברכפלד:

הממונה כבר הייתה פה והתייעצה עם הוועדה. כאילו המתווה לדעתי מקובל עליה.

היו"ר יואב קיש:

אתם מעדיפים שזה לא יילך בחקיקה.

עמנואל ברכפלד:

זה נראה לי יותר פשוט.

היו"ר יואב קיש:

אני חייב להגיד לכם שבעיניי זה מוזר. אני הייתי מחוקק, כי זה מה שהמחוקק
רוצה, ולא שם אתכם גם בדילמה הזאת. אני אתייעץ גם עם יו"ר הרשות השנייה.
אבל בכל מקרה, אני רוצה לדעת איך אני מתקן ברמת החוק את המהלך הזה שהסיכום
הוא כמו שאמרנו – שהם עושים רק מוסיקה, ולא עושים חדשות וענייני יום. אז פה
אני פונה ליועצת המשפטית, איך אני מוביל את זה בחקיקה.

אתי בנדלר:

אני לא יודעת, אני צריכה לבדוק את העניין. אני לא יודעת אם ניתן את זה בחוק
הריכוזיות, או בחוק הרשות השנייה, ולומר, שעל-אף האמור בחוק הריכוזיות –
אינני יודעת.

היו"ר יואב קיש:

נסכם כך.

אתי בנדלר:

אבל אני רוצה לומר, שאני הייתי בכל זאת מעדיפה לקבל את התשובה. מצד אחד,
אני מרגישה כאן לא בנוח, כי בעצם אומרים לוועדה, ועדה יקרה, תדוני, ותחליטי
מה שתחליטי, את סוברנית. רק שתדעי שאם התשובה שלך תהיה שזה - - -

היו"ר יואב קיש:

לכן אמרתי, אני לא בטוח שאני רוצה לחכות לשאלה.

אתי בנדלר:

אבל מצד שני, אני רוצה להגיד לך. חוק הריכוזיות שעבדו עליו כל כך הרבה,
ונתנו עליו את הדעת - - -

היו"ר יואב קיש:

כלומר, יכול להיות שיהיו להם נימוקים שישפיעו על דעתנו.

אתי בנדלר:

כן. להתחיל לתקן עכשיו את חוק הריכוזיות כל פעם שמישהו יגיש - - -

היו"ר יואב קיש:

טוב, אז אני מבקש ככה. קודם כל, אני אומר פה בצורה הכי ברורה. כל חברי
הכנסת היו שותפים לחשיבה הזו, שאין בכוונתנו שאף אחד מהערוצים בתקופת המעבר
ייאלץ לסגור, או שיהיה לו איזושהי בעיה מהותית שתמנע ממנו להמשיך לשדר.
לכן, היה כוונה בצורה הכי ברורה, אני אומר את זה, למצוא את המסגרת הנכונה
שתאפשר לערוץ 24 להמשיך לשמור על מבנה הבעלות לתקופת המעבר. עם זאת,
המחויבות שלו היא באמת לנושא מוסיקה תישאר, וכמו שאמרנו, עם המגבלות של
החדשות.

אתי בנדלר:

הוא ימשיך לפעול בהתאם לרישיונו. זו אולי נקודת המוצא שצריכים לומר, שלא רק
בגלל ששינו את האכסניא לחוק הרשות השנייה, לא עצם המעבר זה יביא לכך
שהם - - -

היו"ר יואב קיש:

אז יכול להיות שזה פתרון. אבל אני חושב שאנחנו בהחלט נבקש היום כבר לפנות
לוועדת הריכוזיות בראשות הממונה על ההגבלים. נשמח בכל מקרה לקבל את
השיקולים שלכם, ולראות אם באופן עקרוני המתווה שהצענו אנחנו גם נראה מה
הדעות.

אני רוצה להוסיף דבר נוסף. היום, להבנתי, כל משדר, מי שמקבל רישיון בערוץ
מסחרי, הוא חשוף לחוק הריכוזיות, זה נכון? אני רוצה להחריג את הזעירים –
נראה לי אבסורד שזעיר, מי שבא ומתחיל יהיה בסיטואציה הזו.

עמנואל ברכפלד:

אני אגיד שכבר היום כל הערוצים הייעודיים הם נחשבים גורמים ריכוזיים, הם
ברשימות. לא נראה לי שזה פוגע בהם כל כך.

עיסאווי פריג' (מרצ):

למה כולם נחשבים - - -

עמנואל ברכפלד:

כי ערוץ 9 ו"הלא טי.וי." משדרים חדשות ואקטואליה. ערוץ 24 הוא קשור לקשת
שהיא גורם ריכוזי.

עיסאווי פריג' (מרצ):

"הלא", סתם לדוגמה, למה הוא ריכוזי?

עמנואל ברכפלד:

החוק קובע שערוץ ייעודי שמשדר חדשות - - -

קריאה:

ערוץ "הלא" לא משדר עדיין חדשות.

עמנואל ברכפלד:

אבל הוא משדר אקטואליה. הוא נמצא ברשימות בכל מקרה. הוא נחשב היום גורם
ריכוזי, אני לא חושב שזה משפיע עליו כל כך, רק אם הוא יהפוך לגורם - - -

היו"ר יואב קיש:

לא, אבל אם הוא רוצה להשתתף במכרז של רדיו למשל או משהו? האם הוא מוגבל
עכשיו בגלל העניין הזה?

בבקשה, היועצת המשפטית של משרד התקשורת. בבקשה.

דנה נויפלד:

נאמר פה להחריג אותם מריכוזיות, זה מופיע בחוק הריכוזיות פעמיים. פעם אחת
מופיעים כל גורמי השידור כגורם ריכוזי ככאלה, זאת אומרת, ההנחה של המחוקק
הייתה – היו על זה דיונים ארוכים בוועדת כספים בשאלה, ולמעשה, זה היה לבקשת
חברי הכנסת, כי זה לא היה ככה במקור. עצם העובדה שאתה בעל אמצעי תקשורת,
במיוחד כזה שמשדר חדשות, או יכול לשדר חדשות, אתה גורם ריכוזי ככזה, ואז
מתייחסים אליך כגורם ריכוזי. במקום נוסף נכנסים לחוק, מקום שרוצים להקצות
זכות, כלומר, רישיון.

עיסאווי פריג' (מרצ):

אבל זה בניגוד להגדרה של מה שאנחנו מבינים על ריכוזיות.

דנה נויפלד:

לא, למה בניגוד?

עיסאווי פריג' (מרצ):

כי מה זה ריכוזיות שיש למוצר שאין לאחרים? אני מרכז בידיים שלי את כל - - -

דנה נויפלד:

את תחום ההשפעה כי אתה שולט באמצעי תקשורת, שוב, אפשר להתווכח על זה, אבל
זאת התפיסה שהריכוזיות עושה.

היו"ר יואב קיש:

מה המשמעות - אם הוא עכשיו רוצה להשתתף במכרז אסור לו?

דנה נויפלד:

לא, מה פתאום אסור? ועדת ריכוזיות היא ועדה מייעצת. כאשר רגולטור אחר רוצה
להקצות זכות, רוצה לעצב מכרז, או לעשות זכות, הוא צריך לקחת בחשבון שיש
גורם שהוא מוכרז כריכוזי, והוא צריך לקחת את זה בחשבון. איך לוקחים את זה
בחשבון? האם זה משפיע, או לא משפיע? זה מה שוועדת הריכוזיות מייעצת. אגב,
הרגולטור, הוא לא חייב לקבל את העמדה הזאת. זאת המשמעות של ייעוץ. הוא
הצטרך ולנמק מדוע הוא לא מקבל, אבל זאת עמדה מייעצת.

כפי שאמרתי, זה לא מונע מהם להתמודד בשום דבר. כמו שאתה מתאר, חבר הכנסת
פריג', את "הלא טי.וי.", אבל כל ערוץ ייעודי, אני מניחה שאם כל מה שעושה
אותו ערוץ, רק משדר את הערוץ הזה, בוודאי שוועדת הריכוזיות תיקח את זה
בחשבון, וזה ישפיע על חוות הדעת שלה בשאלה האם זה גורם ריכוזי ומה ההשלכות
שלו בכניסה לתחומים נוספים. אני מניחה שלא התייחסו לזה כמו שמתייחסים לחברת
בזק. אני לא חברה בוועדת הריכוזיות, אבל אני מניחה בהיגיון שלא התייחסו
אליהם אותו דבר כמו שמתייחסים לבזק או להוט או אפילו לקשת.

עיסאווי פריג' (מרצ):

אני חושב שאנחנו משאירים מקום לערפול. אני קצת מודאג מלהשאיר את העמימות
הזו, זה מדאיג אותי.

היו"ר יואב קיש:

אני מבקש התייחסות של ועדת הריכוזיות לעובדה שבכוונתנו שערוצים זעירים
ייכנסו חדשים ויתחילו לשדר. האם כל אחד מהם עכשיו הצטרך להיקרות גורם
ריכוזי? אני אשמח מאוד שתתנו התייחסות לעניין הזה. אמירתו של חבר הכנסת
פריג' חשובה, ואני מודה, שאם אנחנו רוצים תחרות בשוק, וכניסה של ערוצים
חדשים, להגיד לכל ערוץ זעיר עכשיו שהוא גורם ריכוזי במשק הישראלי, יכול
להיות שיש עם זה בעיה מסוימת.

עמנואל ברכפלד:

אני רק אגיד שיש גורמים אחרים שהם קטנים יחסית, הם עדיין נחשבים גורמים
ריכוזיים בגלל השפעה בתקשורת, למשל, עיתונים שהם עיתונים קטנים יותר, הם
נכנסו לרשימות, וגם תחנות רדיו שבלי שליטה מאוד גדולה נכנסו לרשימות, זה לא
פוגע בהם בשום צורה, רק אם הם ירצו לקבל איזושהי תשתית חיונית.

היו"ר יואב קיש:

ערוץ זעיר שאין לו אף אחד מהבעלים הגדולים, לא קשת, אחד מהערוצים הזעירים
רוצה להשתתף במכרז כזה או אחר, האם הוא יוגבל בגלל שהוא יוגדר ריכוזי?

עמנואל ברכפלד:

אם זה מכרז לתשתית חיונית, אז הצטרכו להתייעץ עם הוועדה, אבל הוועדה תשקול
מה יש לו, היא תבדוק מה יש לו ולמחזיקים בו.

היו"ר יואב קיש:

זאת אומרת אתה אומר, במילא זה ערוץ "הלא", בסך הכול קטן, בבקשה שהתמודד.

נחשון אקסלרד:

השאלה שלך בעניין מכרז, היא שאלה מאוד נכונה ורלבנטית לפחות עבורנו. ערוץ
"הלא טי.וי.", גם כשהוא היה מוסדר במסגרת המועצה לשידורי כבלים לשידורי
לוויין תחת חוק התקשורת, הוא היה נחשב גורם ריכוזי על פי חוק התקשורת כי
הוא ערוץ ייעודי וזו הגדרה בחוק.

יחד עם זאת, לא הייתה כל מניעה שערוץ "הלא טי.וי." או בעליו של ערוץ "הלא
טי.וי." יוכל להשתתף במכרז לרדיו אזורי לכשיהיה כזה במסגרת מועצת הרשות
השנייה. לא הייתה מניעה להשתתף במכרז רק לכזה כשאנחנו מוסדרים בחוק
התקשורת.

היו"ר יואב קיש:

היום לתפיסתך יש מניעה?

נחשון אקסלרד:

לא לתפיסתי. חד-משמעית יש מניעה מכוח חוק הרשות השנייה.

היו"ר יואב קיש:

טוב, את זה נתקן בחוק הרשות השנייה.

נחשון אקסלרד:

אני לא בטוח אם זה קשור לריכוזיות.

היו"ר יואב קיש:

לא קשור. זה נתקן בחוק הרשות השנייה. אין שום סיבה למנוע מערוץ זעיר להשתתף
במכרזי רדיו של הרשות השנייה.

אתי בנדלר:

אני רוצה להעיר הערה פרוצדורלית לעניין תיקון אפשרי בחוק הריכוזיות. חוק
הריכוזיות הוא חוק ש- - - למעשה בוועדת הכספים. השר הממונה עליו, למעט פרק
אחד שקשור למבנה הפרימידלאי הוא שר האוצר. לכן אני חושבת שראוי ששר האוצר
ימסור לוועדה את עמדתו בעניין תיקון אפשרי כזה. אולי ראוי גם להביא את זה
לידיעת ועדת הכספים.

היו"ר יואב קיש:

השאלה שלנו בעניין הזה, ונשמח לקבל את חוות דעת השר. זה האם בעל ערוץ זעיר
הצטרך להיקרות כגורם ריכוזי לחוק הריכוזיות? והאם לא נכון לעשות הפרדה
בעניין הזה – זו השאלה. למי שיש לו ערוץ זעיר, לא מדברים על ערוץ מסחרי
גדול.

אתי בנדלר:

אני אעביר את זה ליועצת המשפטית של ועדת הכספים כפי שמקובל אצלנו כשוועדה
אחת מבקשת לתקן חוק שבאחריות ועדה אחרת. אנחנו בוחנים את זה, אבל צריכים
לשמוע בכל מקרה את עמדת שר האוצר בעניין הזה, כי הוא ממונה על הפרק הזה
בחוק. אני אעביר גם את זה לידיעת היועצת המשפטית של ועדת הכספים שאם היא
תמצא לנכון, תעביר את לידיעת יושב-ראש ועדת הכספים, כי זה חוק שבטיפול ועדת
הכספים.

חיה עדני:

אני רק לא מבינה למה להוריד אותם מהרשימות, הרשימות האלה אין להן משמעות
למעט העובדה שבמידה והם ירצו לגשת למכרז, הם יעברו בדיקה של ועדת הריכוזיות
ויקבלו המלצה. אין משמעות לזה, זה לא מונע מהם. לכן נראה לי לתקן את
החוק - - -

עיסאווי פריג' (מרצ):

עצם הציון זה מונע מהם.

חיה עדני:

זה לא מונע מהם.

היו"ר יואב קיש:

יש פה שאלה של חבר הכנסת עיסאווי פריג', אני מבקש שדעתו תנוח בעניין הזה.
אם תשכנעי אותו, אין לי בעיה.

חיה עדני:

אני צריכה לשכנע אותו – זה החוק שאתם חוקקתם.

היו"ר יואב קיש:

אם הוא מרגיש לא נוח, הוא רוצה תשובה, הסבר משר האוצר מדוע זה נחוץ וזה
הכול.

עיסאווי פריג' (מרצ):

ערוץ זעיר, אני אכניס אותו להתניה בריכוזיות בשביל מה?

היו"ר יואב קיש:

כל בעל רישיון ברשות השנייה מוגדר גורם ריכוזי. אני לא מבין לגמרי את כל
המשמעויות. אמרתי, ערוצים זעירים שלא יוגדרו לחוק הריכוזיות כגורמים בחוק
הריכוזיות. הם יבדקו את זה, התייחסו. יכול להיות שיגידו שהמשמעות היא לא
גבוהה, היא באמת רק עוד איזו בדיקה.

עודד פורר (ישראל ביתנו):

אתה יודע להגיד לנו מה המשמעות של זה?

עמנואל ברכפלד:

אני אציג את עצמי. אני ראש חטיבת הריכוזיות ברשות ההגבלים העסקיים.

גורם שנכנס לרשימת הגורמים הריכוזיים, המשמעות היא, שכל פעם שמקצים לו,
שחושבים להקצות לו זכות בתחום תשתית חיונית, צריך להתייעץ עם ועדת
הריכוזיות. ועדת הריכוזיות יכולה לייעץ, ויכולה גם להגיד שהיא לא מעוניינת
לייעץ, שזה לא מצדיק ייעוץ.

עיסאווי פריג' (מרצ):

ידידי, ריכוזיות וזעיר, זה שני קטבים - איך זה מסתדר, זעיר וריכוזי - איך?

עמנואל ברכפלד:

אני אגיד רק דבר אחד. החוק ראה משמעות גדולה בשידורי טלוויזיה. מי שחוקק את
החוק, חושב - - -

אתי בנדלר:

הערת ביניים, כי פשוט שאלו אותה כמה פעמים. הדרישה להכניס אותם לחוק
הריכוזיות, עד כמה שאני עקבתי אחרי דיוני ועדת הכספים, ודנה אומרת שהיא
תוכל להעיד על כך, באה מטעם חברי הכנסת, כדרישה של כל הגורמים, כל הסיעות
שמיוצגות. לא על הזעיר, על ייעודי, זה עוד הרבה פחות.

היו"ר יואב קיש:

חבר הכנסת עיסאווי פריג', המצב הנוכחי הוא כזה. כל ארבעה הערוצים הייעודיים
היום לפי החוק הקיים כיום מוגדרים כגורם ריכוזי תחת חוק הריכוזיות. אני לא
מדבר על הסיבות כרגע. יש לנו שני נושאים שעל הפרק בעניין הזה. האם מי שיפתח
ערוץ זעיר יישאר ריכוזי? – בעניין הזה, ממה שאני שומע, נראה לי שאני יכול
לחיות עם זה. הנושא השני, לערוץ 24, ולערוץ 24 אנחנו הולכים על שני
מסלולים.

אני רוצה רק לומר, הכיוון שלנו לגבי ערוץ 24 הוא כזה. אני מבקש ממנכ"ל
הרשות השנייה לטלוויזיה ורדיו, ניר שוויקי, לפנות עוד היום במכתב אליכם
לממונה על הגבלים בתור ועדה לריכוזיות, ולפנות ולבקש האם ההסדר עם ערוץ 24
עונה על הצורך מבחינתם לריכוזיות, כן או לא, ולבקש תשובה בהקדם.

במקביל, אני מבקש מכם להזדרז עם התשובה כדי שנבין את המשמעויות. אני רוצה
להגיד שבמידה ונתכנס לאיזושהי בעיה, נלך למתווה שהצעת, היועצת המשפטית, שבו
במסגרת הרישיון הקיים נאפשר לערוץ 24 לשדר גם בחוק הרשות השנייה. בזה
סיימנו כרגע. מחכים לתשובה שלכם. אני רק רוצה לשאול אתכם מערוץ 24 וקשת -
אם הרשות השנייה פונה בתהליך הזה לריכוזיות והם מאשרים, אז מבחינתכם העניין
מסודר. תודה.

סיימתי את הנושא הזה. אני רוצה להמשיך. ביקש זכות דיבור עו"ד יגאל דנינו
מערוץ הידברות.

אגיד לנוכחים את סדר היום. נעשה הפסקה ב-12:30 לצהריים. אנחנו נסיים היום
בשלוש וחצי. למחר, הדיון שתוכנן בוטל. יצאה כבר הוראה למחר שבוטל בגלל
ביקורו של מייק פנס. יש דיון נוסף שמתוכנן ליום שלישי ודיון נוסף ליום
רביעי שהסתיים מאוחר בערב. בכוונתי לסיים את החקיקה עד יום רביעי. בכל
מקרה, לאחר שנסיים, אני מקווה כמה שיותר מוקדם, אולי לא נצטרך את יום
רביעי, את כל הנושאים שרצינו לדון בהם. אנחנו נמתין לנוסח מסודר בקריאה
שנייה ושלישית שיגיע לפה לוועדה, אחרי שאתם תסיימו את העבודה שלכם. אמרתי,
הדיון האחרון של הוועדה יהיה רצף הצבעות על כל הנושאים שדנו בהם שיבואו
בנוסח מסודר, אנחנו נקריא ונצביע.

אתי בנדלר:

זאת אומרת, שעד שיהיה הנוסח הסופי, אדוני לא יקיים הצבעות נוספות מעבר לאלה
שכבר קוימו? אגיד לך למה אני שואלת את השאלה הזו. כי הייתה פנייה אליי
בעניין הסתייגות. אני הבהרתי, ואני אולי אבהיר את זה במייל לכל חברי
הוועדה, שלגבי סעיפים שכבר היו הצבעות, לא ניתן להגיש הסתייגויות אלא אם כן
תוגש בקשה לדיון מחדש והתקיים דיון מחדש באותם סעיפים. לגבי סעיפים אחרים
שטרם היו הסתייגויות, המסתייגים צריכים להציג את הצעתם בוועדה כדי שניתן
יהיה להצביע על אותן הצעות לתיקון.

היו"ר יואב קיש:

יש משמעות ללוחות הזמנים, ולכן, אני פניתי למועצה לשידורי כבלים ושידורי
לוויין, ורציתי לדעת האם דנתם בנושא, והאם יש לכם תשובה לדחייה של הדיון
שביקשנו, כדי שאנחנו פה נהיה פחות לחוצים בזמנים מבחינתנו.

יפעת בן חי שגב:

אנחנו לא דנו בנושא, אבל אני במסגרת סמכותי כיושבת-ראש המועצה, מקבלת את
בקשתך, ואני אדחה את הדיון בחודש ימים.

היו"ר יואב קיש:

תודה רבה.

אז אם ככה יש לנו קצת יותר זמן להשלים את החקיקה בצורה רגועה ומסודרת.

ולכן, מה שאני מציע, זה ככה. אני אומר את זה גם לחברי הכנסת. עד יום רביעי
הזה אני ממשיך לדון ולסיים את החקיקה. חלק מהדברים שאני רואה שהם בהסכמה
נצביע עליהם. פשוט יש הרבה סעיפים שכבר דיברנו עליהם ולא הצבענו עליהם.
הייתי רוצה בסופו של דבר לבוא לנוסח.

אתי בנדלר:

אני מזכירה שוב את מה שאמרתי פעמים רבות. הסתייגות היא הצעה לתיקון הוראה
שלא התקבלה בהצבעה בוועדה, אבל צריכים להציע מה ההצעה לתיקון.

עודד פורר (ישראל ביתנו):

לא שיש לי כוונה. לא הונח בפני הוועדה איזשהו נוסח מסודר סופית. מה שאני
באמת אומר, אדוני, בעיקר אם יש לך את האפשרות. תניח היועצת המשפטית את
הנוסח המסודר, הסופי.

אתי בנדלר:

סופי לא יהיה בכל מקרה.

עודד פורר (ישראל ביתנו):

הקרוב ביותר, כדי שנוכל להצביע עליו. אני כחברך בקואליציה, אני אומר, תן
זמן שיגישו הסתייגויות בכתב, ואנחנו נצביע באופן מסודר.

היו"ר יואב קיש:

אנחנו נסיים את הדיונים עד יום רביעי. המשך הזמן יינתן לייעוץ המשפטי להכין
נוסח מסודר. הנוסח המסודר יגיע כשחלק מהנושאים הוצבעו עליו, חלק לא, אני לא
מזדרז להצביע. ואז אנחנו נעבור וניתן זמן לנוסח המסודר להגיש הערות, או
הסתייגויות במידה וזה נושאים - ניתן שבוע - זה מה שיהיה הכיוון.

עודד פורר (ישראל ביתנו):

ההצבעות הם בשביל שהיא תוכל לנסח נוסח שאנחנו יודעים שבסך הכול הצבענו
עליו.

היו"ר יואב קיש:

אני תמיד מדגיש על מה מצביעים. בסך הכול יש הסכמות.

אנחנו התחלנו לעבור על החוק רשות השנייה ולראות מה רלבנטי לערוץ זעיר ומה
לא. אנחנו נמשיך בעניין זה. אני רוצה שני דברים. ראשית, ביקשו ממני עו"ד
יגאל דנינו, ערוץ הידברות, שהיום נמצא תחת מועצת הכבלים ושידורי הלוויין,
יש להם בעיה ספציפית שהם פנו, וגם פנו אליי חברי הכנסת מיכאל מלכיאלי,
ואחרים, וביקשו שנבדוק האם במסגרת החוק הזה אפשר לפתור, או לעזור לבעיה
שקיימת לאותו ערוץ, ואולי ערוצים אחרים. לכן, נשמע את זה ומשם נמשיך. לאחר
מכן, נתכנס לקראת סיום ההגדרות שאנחנו רוצים לגבי הערוצים המסחריים בכלל,
מה שהתחלנו בדיון הקודם, ונמשיך עם ההקראה של חוק הרשות השנייה. בבקשה.

בבקשה, עו"ד יגאל דנינו.

יגאל דנינו:

אמרתי באחד הדיונים הקודמים שערוץ הידברות מופעל על ידי עמותת הידברות,
ארגון לקירוב לבבות, מלכ"ר. הגשנו הצעה לתקן את חוק התקשורת באמצעות הצעת
החוק שמונחת על שולחן הוועדה. הגשתי את ההצעה למזכירות הוועדה.

ההצעה אומרת שערוץ שמתקיימים לגביו מספר תנאים, יוכל לשדר, מה שאנחנו מכנים
פרסומת עצמית. אני רוצה להדגיש, אין לנו כוונה, ואנחנו לא רוצים לשדר
פרסומות מסחריות רגילות, זאת לא הכוונה שלנו, אנחנו מלכ"ר, אין לנו כוונת
רווח. ערוץ שהוא בעל רישיון לשידורים בכבלים ובלוויין, ושהוא תאגיד ללא
כוונת רווח, ושאין לו מודל כלכלי אחר, זאת אומרת, למשל, הוא לא גובה דמי
מנוי מעבר לדמי המנוי שמשלמים המנויים הרגילים לכבלים וללוויין. מי שעומד
בתנאים האלה, יוכל לשדר פרסומת עצמית, כאשר אנחנו מגדירים אותה כך –
תשדירים המיועדים לפרסום פעולות של התאגיד במסגרת מטרותיו המאושרות לפי כל
דין.

היו"ר יואב קיש:

אם אני מבין נכון, אתם היום אפיק 97, ואתם מלכ"ר - תאגיד ללא כוונות רווח,
אתם בעצם משלמים היום כסף לכבלים ולוויין עבור זה שאתם משודרים שם?

יגאל דנינו:

כן, בוודאי. הפוך אנחנו משלמים סכום נכבד מאוד.

היו"ר יואב קיש:

אני מקריא את התיקון שהם מבקשים. ד"ר יפעת, אתם מכירים את הערוץ הזה ואת
הנושא הזה מן הסתם.

יפעת בן חי שגב:

בוודאי. רק שעל פי חוות דעתנו שהוגשה להם, אין צורך בתיקון חקיקה, בסמכות
השר לאשר את מה שאתם מבקשים.

היו"ר יואב קיש:

מה הגישה שלכם באופן עקרוני לבקשה הזו?

יפעת בן חי שגב:

אנחנו תומכים בסמכות השר.

היו"ר יואב קיש:

אני מקריא את התיקון – אחרי סעיף כד(ב) יבוא סעיף 6(כד)(ג) .

יגאל דנינו:

סעיף 7 זה הסעיף שמתקן את חוק התקשורת.

היו"ר יואב קיש:

אני מקריא את הסעיף כדי שכולם יבינו.

"על אף האמור בסעיף (א), מי שמתקיים לגביו כל אלה, רשאי לשדר פרסומת עצמית
במסגרת שידוריו המופצים באמצעות בעל רישיון כללי לשידורי כבלים, או בעל
רישיון לשידורי לוויין.

1. הוא מפיק ערוץ (לעניין שידורים המועברים באמצעות בעל רישיון לשידורי
לוויין - מפיק ערוץ עצמאי), או בעל רישיון מיוחד לשידורי כבלים.

2. הוא תאגיד ללא כוונת רווח.

3. הוא אינו גובה דמי מנוי בעד שידוריו, מעבר לדמי המנוי שמשלם המנוי לבעל
רישיון כללי לשידורי כבלים או לבעל רישיון לשידורי לוויין.

הגדרה של "פרסומת עצמית" - תשדירים המיועדים לפרסום פעולות של התאגיד
במסגרת מטרותיו המאושרות לפי כל דין".

אני לא הכרתי את הנושא, עד שלא פנו אליי חברי הכנסת, ויחד איתם נפגשתי עם
עו"ד דנינו, הבנתי שזה בעיקר נבע מאיזושהי אי בהירות שאתם עושים אירועים
בבתי מלון ששם אתם - - -

יגאל דנינו:

לאו דווקא בבתי מלון, זה יכול להיות סדנאות.

היו"ר יואב קיש:

סדנאות, ואתם רוצים בערוץ שיידעו על הסדנאות שלכם, ואז זה היה מוגדר כהפרה
לפי החוק, או לפחות זו הייתה התפיסה של המועצה. אומרת פה יו"ר המועצה
שבתפיסתה זה בסמכות השר לעשות את השינוי הזה.

יפעת בן חי שגב:

כן. למיטב ידיעתי הם פנו לשר, ואנחנו הבענו את תמיכתנו.

עיסאווי פריג' (מרצ):

מה זה משנה, אז נציג השר יגיד לך שהשר מאשר? תכניס לחקיקה וגמרנו.

יפעת בן חי שגב:

סליחה, אדוני היושב-ראש, למיטב זכרוני, התקנה בנויה על אישור השר ואישור
ועדת הכלכלה.

נגה רובינשטיין:

זה פרסומת לכל דבר ועניין. הסעיף בחוק אומר, אישור שר, ממשלה, ועדת כלכלה.

זיו גלעדי:

יש עיקרון של הפרדה בין ערוצים שהם מממנים את עצמם על ידי פרסומות, אלא
רוצים שמממנים את עצמם על ידי דמי מנוי. בין היתר ההצעה הזאת עושה בזה סדר,
היא מעבירה את הערוצים הייעודיים שהם ממומנים על ידי פרסומות לאחריות הרשות
השנייה. יש אפשרות חריגה לשר לאשר מימון בפרסומות גם לערוצים נוספים. אני
לא יודע, פעם ראשונה אני שומע על ערוץ הידברות, אבל זה שינוי עקרוני איך
שעובד חוק התקשורת שכעיקרון הוא לא מתיר. הוא לא מתיר לערוצים למממן את
עצמם באמצעות פרסומות. אני לא לגמרי מבין חלק מהדברים שהועלו פה, אני חושב
שאנחנו צריכים את הזמן לחשוב על זה ולהביא עמדה מסודרת בעניין.

יגאל דנינו:

הבקשה להיתר לשר הועלתה כמה פעמים, אפילו ליותר משר אחד. עד כמה שידיעתי
משגת, הדרג המקצועי במשרד בלם, ולכן ההצעה - - -

אתי בנדלר:

אני לא הספקתי לבדוק את הסוגיה, ואני מדברת באמת ברמה אינטואיטיבית כמעט
בלי לבדוק את העניין. אבל אני חושבת שיש כאן בעיה בהגדרה של פרסומת עצמית,
אני לא יודעת אם יש עמותות אחרות ללא כוונת רווח שיש להם אפשרות או שיוכלו
לבקש רישיון מיוחד, או רישיון מפיק ערוץ עצמאי וכו'. אבל כרגע מה שיש בראש
זה את ערוץ הידברות. מחר יהיו אולי ערוצים - - -

נגה רובינשטיין:

תכניות ספורט מלכ"רים.

אתי בנדלר:

ערוצי ספורט, מלכ"רים בכל מיני תחומים שאפשר לחשוב עליהם בקול רם, ואפשר
לחשוב עליהם בראש כרגע. אני לא בטוחה שחברי הכנסת שיושבים כאן היו רוצים
שהם יעשו בטלוויזיה קידום למטרותיהם.

מיכאל מלכיאלי (ש"ס):

כל עוד שזה מלכ"רים.

אתי בנדלר:

זה שהם מלכ"רים זה לא אומר שום דבר.

נגה רובינשטיין:

גם ערוצים מסחריים אפשר כרגע להגדיר כמלכ"רים.

היו"ר יואב קיש:

זה לא נכון.

נגה רובינשטיין:

השאלה אם זה לכוונת רווח אינה רלבנטית. השאלה - - - הפרסום. מה קבע המחוקק
כעיקרון יסוד שעומד בהבחנה עם חוק הרשות השנייה לחוק התקשורת.

מירי נאור אליאס:

הם מפרסמים אירועי חזרה בתשובה.

מיכאל מלכיאלי (ש"ס):

קודם כל זה לא נכון. עובדתית זה לא נכון.

היו"ר יואב קיש:

לא משנה. אני אומר זה מלכ"ר שיש לו ערוץ הידברות.

נגה רובינשטיין:

אז מחר שיהיה ערוץ ספורט שיהיה מלכ"ר זה גם אפשרי?

היו"ר יואב קיש:

במה הוא יפרסם?

נגה רובינשטיין:

הוא יקדם אירועי ספורט.

מיכאל מלכיאלי (ש"ס):

אם הם עונים על ההגדרה אז כן.

אתי בנדלר:

אני רוצה שתבינו את המשמעות של זה.

מיכאל מלכיאלי (ש"ס):

ניסיון אסור בחוק.

אתי בנדלר:

ניסיון אסור בחוק, זה תלוי - - -

היו"ר יואב קיש:

אני רוצה להפריד בין שני דברים.

דנה נויפלד:

אני רוצה להגיד שנושא הכנסת פרסומות בשידורי הכבלים והלוויין, זו לא פעם
ראשונה שזה עולה. יש כל פעם מידי כמה שנים יש בכל מיני נושאים. זה נושא
שהוא מאוד מורכב, כי החלוקה של מקורות מימון – הרי יש איזשהו איזון בשוק
שהכבלים והלוויין מרוויחים מדמי מנוי, והערוצים המסחריים מרוויחים את זה
מפרסום, והרדיו האזורי מרוויח מפרסום.

היו"ר יואב קיש:

כן, אבל אם אני מצמצם את זה למלכ"ר, ומצמצם את זה רק באמת להכי בסיסי של
הפעילות שלו, השאלה אם הם מפסידים משהו מהעוגה?

יגאל דנינו:

אדוני היושב-ראש, אנחנו לא נוגסים בעוגת הפרסום הכללית. לא דורכים על אף
אחד. אנחנו מדברים על לשדר דברים שנוגעים רק לעמותה עצמה, רק למלכ"ר.

חיה עדני:

אבל העמותה הזאת תפרסם במקומות אחרים - - -

היו"ר יואב קיש:

יושבת פה גם יושב-ראש המועצה, אומרת, זה בסמכות השר, ומבחינתה אין לה בעיה
עם זה, ובעניין הזה זה ברור. אני לא בא עכשיו להפוך את כל המדיניות של
כבלים ולוויין שעכשיו יהיו פרסומות בכבלים ולוויין, זו לא כוונתי. אבל כן
אני מנסה להבין, אם יש פה בעיה ספציפית של ערוץ שאנחנו ממקדים את זה
ומצמצמים את זה, גם מצד אחד מזה שזה מלכ"ר ולמטרות שלו, וגם מצד שני,
בהגדרה של מה זה, אני לא יודע אפילו אם לקרוא לזה פרסום עצמי. אולי אפשר
לצמצם את זה עוד יותר, ולהביא להגדרה שתאפשר להם לא להיות בסיטואציה שהם
מפרים וחייבים קנסות מצד המועצה. מצד שני, לא פותחים פתח פה לשחקני כדורגל
להרים ערוצים או לא יודע מה.

נגה רובינשטיין:

זו הצעה - - - לעניין ספציפי, או שאתה הופך את זה לעניין כללי ואז זה
בעייתי.

היו"ר יואב קיש:

מלכ"רים, למשל.

נגה רובינשטיין:

אז מלכ"רים, גם ההתאחדות לכדורגל - - -

קריאות:

- - -

יגאל דנינו:

כמה מלכ"רים יש.

נגה רובינשטיין:

מנהלת התאחדות הכדורגל גם היא מלכ"ר.

היו"ר יואב קיש:

יועצת השר, בבקשה.

שלי שיף:

השר מבקש לדחות את הדיון לעוד שעה בנושא.

היו"ר יואב קיש:

בנושא הזה, והוא ינסה לפתור את זה. טוב, נמשיך עוד שעה. אני מבקש, חבר
הכנסת מיכאל מלכיאלי, תדבר אתה עם השר, ותראו אם אתם מסתדרים.

עיסאווי פריג' (מרצ):

הנושא שאני מבקש להכניס לסדר היום - סוגיית התחייבויות העבר של הערוצים
במעבר. זה נושא מה אנחנו רוצים, מה אנחנו מחפשים. מתי אתה חושב להעלות את
זה?

היו"ר יואב קיש:

אני רוצה לחזור לנושא הערוצים המסחריים. אני אעלה את זה היום.

חברים, אנחנו חוזרים לנושא של הערוצים המסחריים הגדולים. אני רוצה להגיד
איפה אנחנו נמצאים כיום, וזה מה שיוכן לנוסח.

כרגע החוק יוכן בצורה הזאת. ראשית, ערוץ זעיר לא יהיה לו מחויבות לסוגה
עלית, מה שנקרא. כל ערוץ שהוא מעל ערוץ זעיר יהיה לו מחויבות של 15%
מהכנסותיו. 15% מההכנסות יהיה מחויבות לסוגה עלית. מבחינת הפקות מקומיות,
הגדרנו 50%, 50% בנושא הפקות קנויות, רק הגדולים עכשיו. יש הערה של חבר
הכנסת פורר, שאני בהחלט שוקל אותה, לגבי הפקות מקומיות לזעירים, אבל ללא
חובת חיצוני, אני בוודאי לא מחייב אותם לקנות בחוץ. אם תרצה נדבר.

עודד פורר (ישראל ביתנו):

כמו שיש להם היום - - -

היו"ר יואב קיש:

זעירים לא רוצה להיכנס. עשיתי טעות שנכנסתי כי התחלתי לדבר על הגדולים. אני
אומר לך על הזעירים, מבחינתי, מינימום מחויבויות. דבר אחד שאומר חבר הכנסת
פורר, אומר, לא יכול להיות שאין להם מחויבות לעשות הפקות מקומיות, הם במילא
מפיקים את הכול מקומי. הוא אומר, אני לא רוצה שמחר הם יעשו את זה ברומניה.

עודד פורר (ישראל ביתנו):

מחר יקום איזה ערוץ מחוץ לארץ - - -

היו"ר יואב קיש:

זה, אמרתי, חבר הכנסת פורר. כל עוד לא מדובר שהם גם יהיו חייבים לקנות את
זה כהפקה חיצונית.

עודד פורר (ישראל ביתנו):

אני רוצה שזה יהיה בישראל.

היו"ר יואב קיש:

זה אני מקבל את זה, אנחנו נשלב את זה.

אני חוזר לערוצים המסחריים הגדולים. אמרנו 15%, אמרנו 50%, 50%. דיברנו על
נושא מגבלות הבעלות ששינינו אותם. החזקה ישראלית ל-26%, והחזקה של בעל
מניות יחיד 74%.

יש שני נושאים שאני רוצה לדון בהם. מכיוון שאם אנחנו עוברים להחזקה של בעל
מניות של 74%, אני עדיין רוצה לוודא שבחברת החדשות של אותו זכיין לא יהיה
שליטה ברוב הדירקטורים לבעל המניות העיקרי. ממה שבדקתי, בחברת החדשות יש 10
דירקטורים, 4 דירקטורים חיצוניים ו-6 לבעלי המניות, מתוך ה-6 האלה, אני
רוצה שנגדיר ש-2 יישארו לבעלי המיעוט, ואז היחס הוא קצת לא אחיד, זה 66%
לפחות שניים יישארו למחזיקי המיעוט, ואז נוצרת סיטואציה שבעל מניות גם אם
הוא מחזיק 74% בדירקטוריון - - -

נגה רובינשטיין:

בשכבה העליונה אתה עושה מין מעקף כזה, זאת אומרת, אתה אומר בערוץ עצמו יכול
להיות 74%, 26% ייצוג בדירקטוריון, אבל למטה אני משנה את היחס, בחברת
החדשות.

היו"ר יואב קיש:

אני לא יודע מה יהיו ההחזקות, אני דואג לזה שלא יהיה מישהו עם רוב
בדירקטוריון למטה, זו האמירה שאני אומר. כך אני פותר לפחות בחברת החדשות
מהלך של רוב בדירקטוריון. זה בעקבות האמירה של חבר הכנסת פולקמן, שאמר שהוא
חושש מאוד מהשפעה של בעל מניות בולט בחברת חדשות.

דנה נויפלד:

צריך לשמור על אחוזים. הם לא חייבים להיות עשרה.

היו"ר יואב קיש:

האמירה ברורה, בהמשך נתקן. אבל שלא יכול להיות שגם אם מישהו מחזיק 74% - -
-

דנה נויפלד:

לא להגיד 4, או 5, צריך לשמור על שיעור.

נגה רובינשטיין:

חבר הכנסת פולקמן, למיטב זיכרוננו , התכוון לבעל מניות זר.

היו"ר יואב קיש:

אני דיברתי אתו, אני חושב ככה, זה לא רק הוא. גם בעל מניות ישראלי, אני לא
רוצה שיהיה לו רוב בדירקטוריון בחברת החדשות. לכן אני עושה תיקון שקובע שגם
אם יש מישהו שמחזיק 74% בזה, הוא עדיין לא יוכל להיות שיהיה לו רוב
בדירקטוריון לגורם אחד בחברת החדשות. בדירקטוריון של החברה עצמה כן.

נגה רובינשטיין:

רוב יהיה, אבל לא של 74%.

איך זה מסתדר עם חוק החברות? כי הרי לפי חוק החברות מי שמממנה את
הדירקטורים למטה זו החברה למעלה - אז איך בדיוק?

היו"ר יואב קיש:

אני אומר שבחברת חדשות שבמידה והיא מוחזקת על ידי חברה שבה יש 74% לבעלים
יחיד, שזה מה שאנחנו מאפשרים היום, שזו הסיטואציה, עד היום לא היה לנו את
זה. בהגדרה היום בחוק, לפי הבנתי, 40% זה דירקטורים חיצוניים של הציבור,
אני לא נוקט במספרים כרגע 40%, ואז נשאר לי 60% נוספים לחלוקה. אני אומר,
כמה זה 70% מ-60% - בוא נעשה חשבון.

זה נותן 44%. הבעיה שאני לא רוצה במבנה דירקטורים לעגל. אם אני לוקח 74% של
בעל מניות יחיד, מתוך 60% שזה מה שמוחזק הדירקטורים, אני מקבל 44%. זה אומר
שאין רוב. לכן אני לא רוצה שבעיגולים או בכל מיני כאלה ייצרו רוב מלאכותי
לבעל דירקטור יחיד.

שרית הכט:

לפי חוק החברות, מי שמממנה כשאנחנו ממנים דירקטורים לחברת החדשות, מי
שמממנה אותם הוא לא בעלי המניות למעלה, אלא החברה. זאת אומרת, קשת. הנהלת
קשת מודיעה שמי שייצג אותה בחברת החדשות זה משה או חיים, או לא יודעת מי.

היו"ר יואב קיש:

אותם דירקטורים שלהם.

שרית הכט:

זה לא חייב להיות דירקטורים. הנציגים אצלנו בחברה – גם נציגים של רשת הם לא
דירקטורים. אילאיל היא דירקטורית בחברת החדשות, והיא לא דירקטור ברשת. זאת
אומרת, זה לא חייב להיות.

היו"ר יואב קיש:

השאלה מי מייצג את בעל המניות.

שרית הכט:

היא לא מייצגת בעל מניות, כי מי שמיוצג בחברת החדשות זאת החברה ולא בעלי
מניותיה.

היו"ר יואב קיש:

הבנתי. זאת אומרת, אין פיצול בין הייצוג בחברת החדשות.

שרית הכט:

בדיוק. לכן יש כאן איזשהו משהו שהוא לא הגיוני. אין כאן עניין של שליטה.

היו"ר יואב קיש:

חשבתי שהמינוי של הדירקטורים בחברת החדשות הוא נובע - - -

שרית הכט:

לא, החברה היא ממנה.

עיסאווי פריג' (מרצ):

יואב, עזוב. זאת האוזן וזה האוזן, זו אותה מסקנה, בעלי המניות ממנים.

שרית הכט:

זה לא נכון, זה בניגוד לחוק החברות.

עיסאווי פריג' (מרצ):

אתה רוצה להציג את מה שביקשת, במוצע לא תשיג.

היו"ר יואב קיש:

אני רוצה להגיד את מה שאמרתי לנציגות המסחריים. הכוונה שלי מאוד פשוטה. שלא
יהיה one voice גם בדירקטורים של חברת החדשות, לזה נמצא את ההגדרה הברורה.

נגה רובינשטיין:

לעניין ה-15%, אני יודעת שהנושא עלה בפעם הקודמת. אנחנו העברנו לכם מסמך.
הבהרנו למה 15% פוגע בערוצים מסחריים מבחינת היקף ההוצאות שלהם. באיזה
סיכון אנחנו יכולים להיות עם ה-15%.

היו"ר יואב קיש:

דיברנו על ביטול התכניות המיוחדות, וירדנו מזה, כי הבנתי שזו טעות, כי אז
באמת צריכים להוריד מה-15% ל-10%.

אורי רשטיק:

אתה צריך להוריד מה-17%.

היו"ר יואב קיש:

זה לא 17%. לא הורדנו תכניות מיוחדות. אני עכשיו אסכם. אני רוצה להתייחס
למיקס בתוך ה-15% או הסוגה עלית.

נגה רובינשטיין:

אנחנו יוצאים מנקודת מוצא של 10.2%. אז אפשר להגיד לפי הנמוך.

איתמר אביטן:

לפי הגבוה.

היו"ר יואב קיש:

סליחה, אני אסביר מה קיים היום.

היום המצב השתנה אחרי הפיצול שבעצם יש לנו שלוש חברות, שכל חברה מחויבת
ל-61 מיליון שקלים, זה העלה את זה לכ-183 מיליון שקלים, זה יצא כ-17% מגודל
השוק, מההכנסות. עכשיו נשארו לדבר על מודל של הכנסות, בעניין הזה לא נגענו.

קרה שני דברים, ראשית, אם היית מסתכל לפני הפיצול, היו שתי חברות, זה היה
12%, זה היה בעצם מה שבגלל זה האוצר התחיל עם 12%, אבל אם אתה מדבר אחרי
הפיצול, אתה עולה ל-17%, לכן קבענו 15%. הנושא השני, וזה נושא מאוד חשוב.
אני רוצה להסביר לכולם פה מה קורה בתוך סוגה עילית. להבנתי, בתוך סוגה עלית
יש הגדרות של ארבעה סוגים של תכניות. מיוחדות. דרמה. דוקו. וסרטי דוקו
לצורך העניין – זה ארבעה קטגוריות. עכשיו, מה קרה לזכיינים.

עיסאווי פריג' (מרצ):

מיוחדות? איזה תכניות?

היו"ר יואב קיש:

"ארץ נהדרת".

עיסאווי פריג' (מרצ):

דרמה?

היו"ר יואב קיש:

"כיפת ברזל".

עיסאווי פריג' (מרצ):

דוקו?

היו"ר יואב קיש:

אילנה דיין.

עיסאווי פריג' (מרצ):

סרטי תעודה?

דבורה קמחי:

יש סרטי תעודה.

היו"ר יואב קיש:

תנו לי דוגמה לסרט תעודה שעשיתם.

דבורה קמחי:

הסדרה של צביקה יחזקאלי.

היו"ר יואב קיש:

אז הבנו במה מדובר.

נוצר מצב שהם, הזכיינים, ברמת הניהול, מתחילים – עשו פה, לא עשו פה, כמה,
פה המספרים הם אבסורדיים. ממה שאני הבנתי, זה 16% - סרטי דוקו. 16% - דוקו.
דרמה – 40%, מיוחדים – 28%. בקיצור, הם צריכים לחיות בתוך המיקס המטורף
הזה. על המיקס הזה, יש דבר שהוא חשוב שהוא נקרא נאותות הפקה. כדי שלא תהיה
סיטואציה שהם יבואו, ומה שנקרא, ישחטו במחיר. יש מחירים שמוגדרים בסדרי
גודל של עלות מסוימת להפקה מסוימת, מה נדרשת מהפקה מסוימת שמשמרת על נאותות
הפקה לערוצים. מה נוצר? נוצר שההפרות שלהם זה אפילו לא בכוונה, זה שבגלל
שפה הם עשו קצת יותר, ופה קצת פחות. לכן את המישמש הזה אני רוצה לשפט להם.
אני משאיר את זה 15%, ואני רוצה לבטל את כל ההפרדה בתוך הקטגוריה.

עיסאווי פריג' (מרצ):

מה, אתה לא נותן צבע לאף תכנית?

היו"ר יואב קיש:

לא.

נגה רובינשטיין:

יש גם אפשרות לבדל בין הערוצים מבחינה תחרותית.

היו"ר יואב קיש:

כל אחד יעשה מה שהוא חושב, ישקיע בסוגה עלית ויעשה מה שהוא רואה לנכון.

עיסאווי פריג' (מרצ):

אבל יעשה הכול דרמה.

היו"ר יואב קיש:

אז יעשה הכול דרמה.

אורי רשטיק:

זו לא הבעיה. הבעיה שלנו זה הפוך – זה שיעשה הכול "ארץ נהדרת", הוא יכניס
כל מיני - - -

היו"ר יואב קיש:

אז יעשה הכול - - -

עיסאווי פריג' (מרצ):

אני אין לי בעיה עם זה, אבל דעתם של היוצרים - - -

אורי רשטיק:

אני מנכ"ל שח"ם, ארגון השחקנים. אני ואיתמר פה מייצגים את העובדים בתעשייה.

ההצעה לבטל את החלוקה הפנימית מהווה בתוכה כשל יסודי פעמיים. פעם ראשונה
היא סותרת את כל מה שהרצון הזה לייצר שמורת טבע בתוך סוגה עלית יוצרת. למה?
יש פה עניין כלכלי. הערוצים רוצים למלא מסך, זה לגיטימי. עכשיו, שעת סוגה
של תכנית מיוחדת לא עולה כמו שעת סוגה של דרמה, ולא עולה לצורך העניין,
עולה טיפה יותר משעת סוגה של תכנית תעודה. אני מבין את הרצון לייצר שוק
חופשי, ולהסתיר מגבלות של רגולציה. אבל מצד שני, יוצרת פה כשל שוק פנימי.
למה? אתה יכול מבלי כוונה לייצר להם מוטיבציה, למשל, לעשות רק תכניות
תחקיר, שזה, למשל, דבר שיכול – אגב, כללי הסוגה ועלות ההפקה עולה פחות.

היו"ר יואב קיש:

למה?

אורי רשטיק:

תכנית דרמה לפי כללי נאותות ההפקה שקיימת היום, תכנית דרמה עולה, תקנו אותי
אם אני טועה, לעשות חצי מיליון שקלים לשעה. תכנית תעודה על סוגיה השונים
היום מוצע 210 אלף שקל לשעה, לא ממודד. ואם אני לא טועה, תכנית של מיוחדת
עולה 220 אלף שקלים. דרמה הכי יקרה, לפי כללי נאותות ההפקה כיום - זה כשל
פעם אחת.

מה אנחנו מציעים בעצם, אנחנו לא באנו ללא הצעה. אנחנו בעצם רוצים שגם בתוך
הדבר הזה, בתוך סוגה עילית, יהיה בעצם איזושהי שמירה מינימאלית על הז'אנרים
הפנימיים – דרמה ודוקו, לא לבטל את התכניות המיוחדות, למרות, אגב, שאם תלך
לטיוטת חוק ההסדרים - מבקשים להעתיק מצב קיים, כלומר, להגיד על תכניות דרמה
40% מתוך ההשקעה שלהם צריכה להיות על דרמה. על תכניות תעודה, צריך להיות,
אם אני לא טועה, 28% או 30%. נשאר לך 30%.

היו"ר יואב קיש:

עזוב, זה לא רלבנטי.

אורי רשטיק:

אני רוצה להגיד לך באמת, אדוני היושב-ראש, אם אנחנו נבטל את הסוגה, את
החלוקה הפנימית בצורה כזאת או אחרת, כלומר, אני מודע לזה, ואנחנו מודעים
לזה שצריך לרכך. אנחנו מודעים לזה שלא צריך לעבוד על מינימום לפי שעת הפקה,
אלא על שיטת הממוצעים.

היו"ר יואב קיש:

אני לא נוגע לך בנאותות הפקה. אני שומר על נאותות הפקה.

איתמר אביטן:

אבל אם נאותות הפקה תהיה חצי מיליון, הם לא יעשו את זה - - - פחות דרמה.

היו"ר יואב קיש:

אתם בעד להוריד את נאותות הפקה?

איתמר אביטן:

לא. הכנו חוק לערוצים ייעודיים, ועכשיו אנחנו מדברים על מספרים, אתה צריך
להבין - - -

אורי רשטיק:

נאותות ההפקה היום, מכיוון שהסכומים הם נומינליים בחוק כיום, גם במסגרת
הכללים של בעל רישיון, אגב, של מי שהגדיר אותם במועצת הרשות השנייה,
המינימום השעתי, או המינימום שנגזרת ממנו, זה 20 מיליון שקלים על דרמה, או
דברים כאלה, בסוף יש ממוצע של שעת הפקה. עכשיו זה לא מוגדר ככה בחוק. אתם
תצטרכו להגדיר במסגרת החקיקה החדשה, או במסגרת הכללים של בעל רישיון, מהי
המינימום הממוצע לשעת הפקה של דרמה ולשעת הפקה של תעודה.

היו"ר יואב קיש:

אני לא נכנס לזה.

אורי רשטיק:

זה הנאותות.

היו"ר יואב קיש:

אני משאיר את הנאותות. לא אמרתי לך שאני מבטל.

קריאות:

- - -

חיה עדני:

ההצעה שלנו באה ואמרה, הרי בשביל לשמור על נאותות הפקה, היום מוגדרת בכללים
נאותות הפקה לכל אחד מהסוגים – לדרמה, יש נאותות הפקה משלה. לדוקו – יש
נאותות הפקה משלה. מה שאנחנו, בגלל שאנחנו גם חושבים כמו יו"ר הוועדה, ואני
חושבת שגם היוצרים מבינים את זה, שצריך קצת לתת יותר חופש לערוצים
המסחריים. אז אנחנו הצענו בהצעה שלנו, שאותות ההפקה תוגדר באופן אחר, וגם
נכניס אותה לחוק, כדי שהיא לא תקבע בכללים ולא יוכלו לעשות בה שינויים.

נאותות ההפקה תהיה, הערוצים יוכלו לעשות מה שהם רוצים מבחינת החלוקה, אבל
הם הצטרכו להישאר על ממוצע נאותות ההפקה. יש היום בחוק 180 שעות שהם צריכים
לעשות לטובת - - -

היו"ר יואב קיש:

אם לי זה מסובך, פה להם זה יהיה גם מסובך.

חיה עדני:

180 שעות וסכום כסף. אנחנו הצענו – תחלקו את הכסף בשעות, ותשמרו על הממוצע
הזה. אנחנו לא נגיד לכם כמה, אנחנו לא נגיד לכם איך.

- - - בחוק הפיקוח על מצרכים ושירותים, זה מה שעשינו כאן – 400 אלף שקל
לשעה, יהיה לכם פחות שעות עבודה, פחות עובדים יעבדו, זה מה שיקרה.

נגה רובינשטיין:

זה מה שיקרה.

היו"ר יואב קיש:

בבקשה. ד"ר יפעת בן חי שגב.

יפעת בן חי שגב:

אני מבקשת אם אפשר להציע מניסיוננו במועצה לשידורי כבלים ולוויין, שכבר
לפני שלוש שנים, הבנו את הצורך בעדכון הרגולציה, וביצענו מיוזמתנו תיקון
שלטעמי נותן פתרון מידתי מאוד לכלל האינטרסים שמיוצגים פה סביב השולחן.
והרי זה לא סוד שיש פה אינטרסים סותרים. אבל כמי שבכל זאת אמונים על
האינטרס הציבורי, צריך לומר, שיש פה עניין להתערבות רגולטורית משני טעמים –
טעם אחד, הטעם הכלכלי שנוגע לכשל שוק. יש חשש גדול מאוד, שבמדינת ישראל,
ככל ולא יהיו שריונים, סליחה על הביטוי הקשה, לסוגות מסוימות הם ייעלמו, או
שהן לא תהיינה במידה מספקת.

הטעם השני שמצדיק את זה, הוא באמת מה הייחוד של הסוגות האלה. הסוגות האלה,
במלים פשוטות, אנחנו, למשל, במועצה לשידורי כבלים ולוויין, בהמלצתי, ביטלנו
את המונחים סוגה עילית ותכנית מיוחדת - למה? כי גולדסטאר או כי מרוץ
למיליון זה לא מיוחד? יש פה מושגים שבכלל כבר לא משתמשים בהם בעולם. ולכן,
הגדרנו שתי סוגות - דרמה ותעודה, שאלה הסוגות שנמצאות בבעיה, בחשש מסוים
לכשל שוק, ומנגד, גם מהטעם התרבותי, אלה הסוגות שבאמת בסופו של דבר,
מייצרות שיח, ומבנות תרבות מקומית וכיוצא באלה. ולכן, ההצעה שלי זה לפשט את
העניין. להגדיר את שתי הסוגות האלה - דרמה ותעודה כסוגות מוגנות. לגבי
המספרים, זה כבר לא עניין שלי, זה כבר עניין של הרשות שמהסדרת שידורים
מסחריים, זה עניין מסחריים. אבל זו הצעה שלי ברמה העקרונית.

יוליה שמאלוב ברקוביץ:

ברמה העקרונית אני מאוד מסכימה אתך, שבשוק של היום, אין שום סיבה לבוא
לזכייניות, סליחה, לבעלות רישיון ולדרוש מהן לעשות סוגה מסוג זה או סוגה
אחרת. אני מסכימה עם יפעת שאלה שתי סוגות שצריך באיזושהי דרך אולי לכוון,
אבל יש בשביל זה כללים של הרשות. אני חושבת שבכללים האלה אנחנו נוכל לבוא
ולהתדיין איתם.

דבר מאוד חשוב שאנחנו אומרים את זה פעם אחר פעם, יש תאגיד שידור במדינת
ישראל. יש לו תקציב של 200 מיליון. הוא תאגיד ציבורי, והוא צריך לדאוג מאוד
לדרמה. הוא צריך לדאוג מאוד לסוגה עלית. לגבי הערוצים שנמצאים מולנו,
והערוצים הזעירים החדשים שיבואו.

היו"ר יואב קיש:

הזעירים לא רלבנטיים, הם לא בקטגוריה.

יוליה שמאלוב ברקוביץ:

אין בעיה. אני מדברת עכשיו על המסחריים הגדולים, והלוואי שיישארו תמיד
מסחריים גדולים. אני חושבת שלבוא, ובמאה ה-21 להגיד להם, אתם תעשו פה ככה,
ופה ככה, זו בעיה. לכן, אדוני היושב-ראש, אני מתעקשת על הסעיפים הערכיים
ולא סעיפים כלכליים. אנחנו לא יכולים לבוא ולהגיד להם כמה הם ישקיעו, למה
הם ישקיעו, כי אי אפשר לעבוד ככה, באמת, אי אפשר לעבוד ככה.

איתמר אביטן:

כבוד היושב-ראש, אני, דבר ראשון, לא מייצג את היוצרים, אלא מייצג את
העובדים. אני רוצה לחדד את העניין הזה כל פעם כי נורא מעצבן.

אנחנו צריכים להבין שבעצם השונות שאנחנו יוצרים בתוך הסוגה עילית היא גם
חלק מהשמירה על העובדים. הרי מאוד קל לבוא ולעשות את זה איזה תכנית ריאליטי
מסוימת שהיא תיכנס לסוגה, כמו חובות העבר, והרבה דברים, אתה רואה שהגמישות
היא מאוד רחבה, ולא כמו שמנסים להגיד פה, הגמישות היא מאוד רחבה, ואז עושים
את זה עם צלם רץ, שרץ אחרי כמה אנשים, וזה מה שאנחנו נראה בטלוויזיה. מעבר
לתרבות, גם אין העסקה של האנשים בעניין הזה. לכן אני בא ואומר, וגם אמר פה
יושב-ראש ועדת הכלכלה איתן כבל - צריך להשאיר מצב קיים. אנחנו לא צריכים
להיכנס כל כך עמוק. אנחנו גם לא יודעים להגיד לך מה תהיה ההשפעה על העובדים
בעניין הזה. הרי בסופו של דבר, כשאתה מדבר מ-17 ל-15, זה 20, 30 מיליון
שקל. עכשיו אני לא יודע מה ההשפעה על העובדים.

היו"ר יואב קיש:

שמעת – יש 200 מיליון שקל בתאגיד. אני לא יודע מה ההשפעה על העובדים.

איתמר אביטן:

יש דיון ביום רביעי בנושא התאגיד. בוא נראה כמה הם מוציאים, אני לא בטוח
שההוצאות הם כאלה קיימות כיום.

היו"ר יואב קיש:

אתה רוצה שהם יפשטו את הרגל?

איתמר אביטן:

לא. כבוד היושב-ראש, אני מבקש לסיים. הדבר האחרון שאני רוצה זה שהם יפשטו
את הרגל.

יפעת בן חי שגב:

למה שיפשטו את הרגל? הם יודעים לעשות סוגה עלית ולהביא רייטינג גבוה.

היו"ר יואב קיש:

למה? כי הם כולם מפסידים כסף. אם אני אכנס למיקרו מנג'מנט שלהם ולא אתן להם
גמישות, אז הם לא יוכלו - - -

יפעת בן חי שגב:

תן להם גמישות שלא תגדיר מה אורך התכנית, ומה נאותות ההפקה.

יוליה שמאלוב ברקוביץ:

רק רציתי להגיד – תשמור על המפוקחים שלך.

יפעת בן חי שגב:

אני בעיקר שומרת על הציבור.

היו"ר יואב קיש:

תודה רבה לשתי היושב-ראש של המועצות, אני חושב שאתן תורמות לדיון, בהחלט,
שתיכן, ואני מכבד את ההערות. אני מבקש. עכשיו איתמר מדבר.

איתמר אביטן:

אני אגיד איזושהי הערת ביניים, הערוצים, כביכול, אנחנו נמצאים, נכון זה לא
ביחסי עבודה עובד מעסיק, אבל אני חושב שהיה מין הראוי שהם יבואו ויישבו
וידברו אתנו אם הם רוצים להוריד כל כך הרבה מיליונים. גם אל על הייתה
בהפסדים כספיים וידעה לבוא ולדבר עם העובדים, ולבוא להגיד מה ההשפעה. לבוא
לשבת לדבר ולהבין. הרי אני לא יודע להגיד מה ההשפעה. אני גם לא יודע להגיד
מה יקרה ב-50%, 50%. אתה צריך להבין שאנחנו נמצאים פה במגמה של בעיה. אני
גם מסתכל על הערוצים הזעירים – האם יהיה להם הפקות מקומיות? עכשיו אני שומע
שיכול להיות שכן, זה גם איזה 40 ומשהו מיליון שקלים. כל הדברים האלה
מתכנסים למצב שאנחנו נמצאים בחוסר ודאות תעסוקתי.

ולכן אני אומר, שמירת המצב הקיים, וניסיון הערוצים המסחריים כרגע להתלבש על
החוק הזה, בלי דין ודברים עם מי הם מועסקים בתחום, חייב לרדת. אני מבקש
לשמור על המצב הקיים בנושא החלוקה. אנחנו לפחות יכולים לדעת שמה איפה אנחנו
נמצאים היום.

נגה רובינשטיין:

קודם כל בתור מייצג ארגון העובדים עכשיו כי יש 21 ימים ולא 14 יש הרבה יותר
תעסוקה. זה מביא להביא בחשבון את מה שקורה בתאגיד, וחייבים להביא בחשבון.
אנחנו יכולים להגיע כאן לחוק פיקוח על מחירים, זה בעצם מה שהוצע.

היו"ר יואב קיש:

לא יהיה.

אורי רשטיק:

נגה, מוצע לשמור על התוכן באתר.

נגה רובינשטיין:

הכיוון שאתם מכוונים עליו, יוביל לפחות שעות עם פחות תעסוקה ופחות יצירה,
זה מה שיקרה. לעניין ה-15% וה-61 מיליון. רגע לפני שעברנו לרישיונות,
המקסימום היה 61%.

היו"ר יואב קיש:

לא, זה היה 10.2%. היא צודקת היו שלוש הגדרות – 10.2%, 61.1% ועוד משהו.

אורי רשטיק:

אבל המינימום היה 62%.

היו"ר יואב קיש:

נכון, ואתם מרוויחים. אתם לא מבינים. קח סיטואציה כזו, בסדר. סליחה שאני
מפריע לך, עו"ד נגה. מחר יש מיזוג, ופתאום יש שחקן אחד גדול עם 600, 700
מיליון שקל הכנסות, בסדר, לא יודע מה, כי אחרת לא יהיה. אתם מקבלים על
ה-600 מיליון שקלים, 90 מיליון שקל שלא הייתם מקבלים. הייתם מקבלים 60. אבל
אני אומר לך שאתה מרוויח פה את ה-15% - אי אפשר להרוויח מכל הכיוונים.
ה-15% האלה, אני אומר לכם, נותן לכם הגנה למצב אחר בשוק. אתם כל הזמן במוד
של איך אני מפסיד. אני שומר עליכם בעניין הזה. אבל אי אפשר גם להרוג אותם
כשהם בהכנסות נמוכות, אתם חייבים גם לבוא לקראתם.

אורי רשטיק:

כבוד היושב-ראש, הוויכוח כרגע הוא לא על ה-15%, היא על החלוקה.

היו"ר יואב קיש:

כי בחוק עכשיו זה 10%, 61% או 10% או הגבוה מבניהם. אבל הם מדברים על
ה-15%, הם טוענים שהם עלו מ-10% ל-15% עכשיו.

נגה רובינשטיין:

אתם לא מתווכחים על ה-15%. יש כאן שלוש אושיות נפרדות. אי אפשר להגיד אנחנו
מסתכלים על כולם כעל מקשה אחת, כי בסוף כשיש הפסדים, בעצם האחוזים האלה
נגזרים מהפסדים, זה לא אחוזים שנגזרים מרווח, אלא יש אמנם הכנסות, אבל גם
הפסדים גדולים. ככל שההפסדים גדולים יותר, והאחוזים גדלים יותר, גם ההפסדים
גדלים יותר, וצריך להביא את זה בחשבון. אז אתם לא מתווכחים על ה-15%, אנחנו
כן.

החלוקה לתתי ז'אנרים היא מאפשרת דינמיות וגמישות, היא מאפשרת לערוצים לבדל
אותם אחד מהשני, וזה חשוב מבחינה תחרותית. למה אני אומרת? כי תראו את רשת,
שרשת כמעט לא עושה מיוחדות - כי זה לא מתאים לה. יש כאן ערוצים, הערוצים לא
מציעים בדיוק אותו דבר – למה? מכיוון שיש להם יכולת לעשות איזושהי גמישות,
והגמישות צריכה להיות משמעותית יותר על מנת שהערוצים יוכלו לבדל את עצמם,
לפנות לקהלים שונים, אחרת אין לזה שום התכנות.

אנחנו רוצים להגיע לסיטואציה שאם אתה מעלה אותנו מ-10.2%, ל-15%, שזה יהיה
15% או 61% לפי הנמוך מבניהם.

היו"ר יואב קיש:

אני רוצה בדיוק להגן עליהם ממצב של מיזוג.

נגה רובינשטיין:

אבל אתה פוגע גם בנו.

היו"ר יואב קיש:

אני פוגע בכם? אני מאחל לכל אחד ממכם לצמוח ולגדול ולהגיע להכנסות גבוהות
ככל האפשר, ואז תשקיעו יותר גם באופן יחסי בסוגה עלית.

נגה רובינשטיין:

אז כל עוד יש שלושה ערוצים, זה יהיה 61% או 15% - - -

היו"ר יואב קיש:

אני לא יכול לעשות את זה. אני עושה את זה 15%. בעניין הזה אני אגיד לך למה.
כי גם בעניין הזה, בין כל השלושה, בינם לבין עצמם יש חשיבות למישהו יותר
גדול שיעשה יותר, ומישהו פחות שיעשה פחות. אני לא רוצה לשים מינימום של 60
מיליון. אני לא רוצה לשים מספר, כי מספר זה לא טוב, כי השוק משתנה, ומספר
הוא לא דינמי. אחוז ממחזור זה טוב, ו-15% אני יותר ויותר מתחזק שזה המספר
הנכון.

נגה רובינשטיין:

אבל תראה, לפני חודשיים וחצי, נכנסו כאן שלושה ערוצים עם הסתמכות מסוימת,
רעיון מסוים מלפני חודשיים וחצי.

היו"ר יואב קיש:

אני לא רוצה להתייחס למספר 15%, הוא כבר מאחורינו. אני רוצה להתייחס לחלוקה
בתוך תתי הז'אנרים.

נגה רובינשטיין:

אני מבינה. אבל מכיוון שלפני חודשיים וחצי הם נכנסו וידעו שזה 61%, ועכשיו
אתה משנה להם בחודשיים וחצי אחרי שהם נכנסו, ולא שההכנסות שלהם עלו
והרווחים שלהם עלו, זאת לא הסיטואציה. אנחנו מבקשים שככל שיהיו שלושה
ערוצים, אנחנו נהיה ב-12%, לא נרד – נעלה מ-10% ל-12%.

היו"ר יואב קיש:

אני כרגע לתפיסתי, גם 15%, הרי אם אנחנו מסתכלים על השוק, רק אם יש שחקן
שהוא מעל 450 מיליון שקל הכנסות, רק אז הוא מתחיל להיפגע לעומת מה שהוא
משלם היום.

נגה רובינשטיין:

הטבלה שלנו נראית אחרת.

היו"ר יואב קיש:

אתם צבעתם כבר את ה-60% בצהוב, כשהמספר הוא 61.1%. לכן, 15% - בואו נעשה
450 כפול 15 – 67.5%. זה משפיע על שחקן שהוא יחסית יותר חזק משחקן שמוכר
ב-300 מיליון - - -

נגה רובינשטיין:

לא. השחקן שיש לו יותר הכנסות, לא אומר שהוא יותר חזק, הוא רק מפסיד אולי
יותר.

איתמר אביטן:

אנחנו לא מרוצים מה-15%, רק אנחנו מכבדים מה שהיושב-ראש אומר.

היו"ר יואב קיש:

הם תיכף לא יהיו מרוצים מזה שלא יהיו קטגוריות זה בסדר.

טלי גורן:

המצב הנתון שלכם שאתם לא מרוצים.

איתמר אביטן:

המצב הנתון שלכם.

טלי גורן:

נכון.

אני רוצה להתייחס לשלושה דברים. קודם כל, אני חושבת שחייבים להכניס כאן
שלושה ממדים. אחד - כן בסופו של דבר את ההשקעה שיש בתאגיד היום לתחום הזה.
אי אפשר לקחת את העוגה הזו ולבודד אותה אך ורק לערוצים המסחריים, בטח ובטח
כאשר רק לפני חודשיים נוצר הפיצול והפכנו להיות שלושה שחקנים. הנקודה הזאת
היא נקודה קריטית, כי צריך להתייחס למכלול השלם ולעוגה המלאה. העוגה הזו
קשורה גם לתאגיד. אגב, גם קשורה לשחקנים נוספים שמגיעים ונכנסים פנימה –
כמו סלקום, כמו פרטנר, שעושים את זה גם בלי רגולציה, יש להם מוטיבציה לייצר
תוכן מקורי, הפקות מקור, כדי לבדל את עצמם. זאת אומרת, שמבחינת היצירה לא
צריך לדאוג.

היו"ר יואב קיש:

זו דעתה. אתם חושבים אחרת, אני מבין.

חברים, אתם מפריעים.

טלי גורן:

אני רוצה להתייחס לעוד נקודה. גם הכבלים והלוויין, יש להם מנעד בין 8%
ל-12%. הם בוחרים ללכת לרף התחתון של ה-8%, ולא של ה-12%. המועצה בחרה
לאפשר להם את הגמישות הזאת שהם ישקיעו 8% ולא 12%, זאת אומרת, כאשר מדובר
בנו, מדברים על המקסימום, וכאשר מדובר בשחקנים אחרים, עשירים הרבה יותר,
נמצאים ברף המינימום.

הדבר הנוסף, אם כבר אנחנו מדברים על עובדים ואחריות גם תאגידית שלנו כלפי
העובדים, בוא נבין מה הז'אנרים הכי רלבנטיים לעובדי התעשייה הזו, כי כאשר
שלושת השחקנים המסחריים מחזיקים כאן תעשייה של 6,000 עובדים, בוא נבין רגע
את המציאות. הם מתפרנסים מערוצים המסחריים. הערוצים המסחריים עושים את זה
במשך שני עשורים כבר, ולכן, להגיד היום אתם חוששים או לא חוששים, זה לא
פחות מחוצפה, כאשר אם אנחנו לוקחים ומדברים, ואם באמת חשובים העובדים כאן,
הרי מרבית העובדים נמצאים בכלל בז'אנר שהוא נמצא מבחינת האיגודים האלה
כז'אנר נחות מאוד שנקרא ריאליטי, שם נמצאים מאות עובדים בכל הפקה.

היו"ר יואב קיש:

זה נקרא מיוחד?

טלי גורן:

לא, הוא לא קיים בכלל בהגדרות של האיגודים. אתה יודע למה? שוב אני חוזרת
למה שכבר טענתי לפני שבוע - דמם של עובדים אלה אינו כחול פחות מדמם של
עובדי התעשייה.

איתמר אביטן:

אני מייצג את כל העובדים באופן שווה. אני מוחה על העניין הזה.

היו"ר יואב קיש:

סליחה, זה לא המקום.

טלי גורן:

איתמר, כדאי - - - את החומר עכשיו שהגעת לתעשייה הזו.

חיה עדני:

אני אסביר מה החשש. החשש שלנו היה שאם אתה תסיר לחלוטין את המגבלות, כולם
יעברו לעשות את הסוגה הכי זולה של ה-210.

עיסאווי פריג' (מרצ):

עם כל הכבוד, יש צדק בדבריה.

חיה עדני:

היום, נאותות ההפקה של הדרמה גבוהה משמעותית מנאותות ההפקה של הדוקו ושל
התכניות המיוחדות, ולכן, החשש כשאתה מסיר לחלוטין את כל המגבלות, זה שיעשו
– אני אומרת שזה מה שתעשו, אני באמת לא חושדת בכשרים, זה החשש. לכן אנחנו
חושבים שצריכים לקבוע איזשהו מודל לשמור על הגמישות, בתנאי שתהיה כאן דרמה
ישראלית.

היו"ר יואב קיש:

אגיד לך מה אני חושב. אני מבקש מכם לקראת חוק ההסדרים לעסוק בנושא נאותות
ההפקה בתיאום עם הערוצים והיוצרים כדי לא להגיע למצב כמו שאת אומרת. אני כן
רוצה לשים מינימום מסוים שלא יהיה אפס לגמרי, אבל יאפשר גמישות רבה
לערוצים. אני חשבתי לשים 15% לדרמה, 15% דוקו – 15% לכל אחד, אבל אני מבין
שדרמה וסרטי דרמה זה מאוד דומה.

אורי רשטיק:

לא.

היו"ר יואב קיש:

אז 15%, 115%, 15%, 15% - זה מביא אותי ל-60%, ו-40% נוספים יהיה לגמישות.

עיסאווי פריג' (מרצ):

חברים, אני מקבל את הגישה האחרונה שהצגת. ואני דוחה את הטיעון לגבי עובדים
ומועסקים. אני הייתי הולך על הצד התרבותי, ועל הצד מה אנחנו רוצים. מה
שאמרה יפעת, זאת הגישה הנכונה. זה שמועסקים, מועסקים. כולנו מועסקים, וכל
מובטל ומובטל לאו דווקא יוצר, יש לו מעמד אחר.

הדבר השני, לגבי ה-15%, אני חושב שזו הצעה טובה.

היו"ר יואב קיש:

זה המינימום, יש להם עוד 40%, ירצו, יעשו יותר.

אורי רשטיק:

דרמה אחת לשנה.

עיסאווי פריג' (מרצ):

שמעתי את יושבת-ראש הרשות השנייה אומרת - אני רוצה לשמור על המפוקחים שלי.
אני לא אהבתי את המשפט הזה, אדוני היושב-ראש. אני רוצה לפרוטוקול לציין, לא
אהבתי את המשפט הזה. זה לא ראוי מרגולטור שתפקידו של הרגולטור בראש
ובראשונה, לאו דווקא מפוקחים, אלא הציבור והאנשים. אני חושב שזאת לא אמירה
במקום. אני בעד מה שהצעת בסוף עם ה-15% זה הגון.

אבי שמילה:

עמדת השר היא כפי שבאה לידי ביטוי כבר במהלך דיונים מוקדמים בנושא הזה של
הפרדת הז'אנרים, שצריך לעשות כמה שפחות הפרדה בתוך הסוגה.

היו"ר יואב קיש:

ה-15%.

חברים, אני רוצה להעביר את ההצעה, וזה מה שאנחנו נצביע.

אתי בנדלר:

אני רק רוצה להעיר, אם אדוני עושה על זה עכשיו הצבעה, לא ניתן להגיש
הסתייגויות.

היו"ר יואב קיש:

בסדר, אז לא יהיו הסתייגויות.

נגה רובינשטיין:

כבר היום בין תעודה למיוחדות יש אפשרות ניוד ל-22%, זאת אומרת, שמה אתה
נותן?

היו"ר יואב קיש:

סליחה, אני רוצה להבין. נגה, יש לכם בעיה עם זה?

איתמר אביטן:

זה לא ייאמן.

נגה רובינשטיין:

אנחנו רוצים ביטול של - - - כבר היום יש אפשרות לקיים את הניוד. ההבדלה
הזאת היא לא מאוד משמעותית.

היו"ר יואב קיש:

אתם רוצים שאשאיר את המצב הקיים? יש גבול לכמה שאני מוכן ללכת.

אילאיל לבנת:

אני יועמ"ש רשת.

אני חושבת שלשבת כאן אחרי שלמשל גוף כמו רשת עושה את הארמון, ועושה את
המערכת, ועושה את המדרשה, ועושה, ועושה, ולמעט - - - אני חושבת שאלו אמירות
פופוליסטיות שפשוט מנותקות מהעובדות.

היו"ר יואב קיש:

אני שואל על ההצעה שלי אם יש לכם בעיה עם זה.

אילאיל לבנת:

אנחנו מבקשים שיתנו לנו החופש בתוך תתי הז'אנרים, שיגדירו לנו את תתי
הז'אנרים, ויתנו לנו שם חופש מוחלט לעשות את - - -

היו"ר יואב קיש:

אני רוצה להשאיר אחוז מסוים גם לדרמה גם לדוקו.

עיסאווי פריג' (מרצ):

למה לא? יואב, אל תוותר. אתה נותן להם יותר מדיי, אל תוותר.

היו"ר יואב קיש:

סליחה, הסיכום הוא כזה.

עיסאווי פריג' (מרצ):

באמת מ-22% ל-40%, מה אתם לא מרוצים?

היו"ר יואב קיש:

הסיכום הוא כזה. אני מאחד בין שני התתים של הדוקו, כדי שזה ייקרא דוקו, ולא
ניכנס לכם דוקו לתוך הדוקו, סרטי הדוקו, לא יודע מה יהיה. הגדרה אחת של
דוקו 20%, דרמה 20%, מיוחדים 20%, ויש לכם 40% לבחירתכם, זה הכול. גמרנו.

מי בעד שירים את ידו?

הצבעה

בעד – רוב

נגד – אין

ההצעה נתקבלה.

היו"ר יואב קיש:

ההצעה התקבלה. תודה. הדיון בזה הסתיים.

אילאיל לבנת:

רשת לא עושה מיוחדות, וכרגע חויבתי ב-20% מיוחדות, זאת התוצאה, רק שאדוני
יהיה מודע.

אורי רשטיק:

מסכימים איתה, לא צריך לחייב אותנו במיוחדות.

היו"ר יואב קיש:

אז אתם אומרים לבטל את המיוחדות ולהשאיר את ה-20%, 20%, אז אני עושה רביזיה
על ההחלטה, ואני אבטל את המיוחדות.

מיכל רפאלי כדורי:

אני מבקשת לומר, יושבת פה כנסת שרוצה לדאוג בצדק גם - - - של גופים משדרים,
וגם ליצירה. יש שני גופים במדינת ישראל שכבר הגיעו ביחד ל-15% מהשוק,
קוראים להם סלקום ופרטנר. הם לא תעשיית ינוקא, הם בבעלות חברות מאוד
מצליחות. למה הכנסת לא אומרת משהו לגבי - - -

עיסאווי פריג' (מרצ):

זה לא קשור לחוק.

היו"ר יואב קיש:

אני מבקש, תשלחי מכתב לחבר הכנסת איתן כבל, כי הוא לא פה כרגע, ואני אשמח
שהוא התייחס לזה. תודה.

מיכל רפאלי כדורי:

למה שאתה לא תתייחס?

היו"ר יואב קיש:

כי אני בוועדה הזו לא אתייחס לסלקום ולפרטנר.

יוליה שמאלוב ברקוביץ:

אני הבנתי שבהעדרי נאמר פה כמה דברים. חשוב לי לענות לחבר הכנסת עיסאווי
פריג'.

אני אומרת את זה בכל ועדה שאני נמצאת, שהרגולטור אמור לאזן בין צרכים
כלכליים של המפוקחים, לבין אינטרס הציבורי.

עיסאווי פריג' (מרצ):

לא אמרתי את זה.

היו"ר יואב קיש:

עיסאווי, היא לא הייתה פה כשאתה אמרת, תן לה להגיד.

יוליה שמאלוב ברקוביץ:

נכון. פעם הבאה תגיד כשאני נמצאת, לא כשאני לא נמצאת.

היו"ר יואב קיש:

לא, הוא לא שם לב שאת לא פה. אני חייב להגיד לך.

עיסאווי פריג' (מרצ):

אני לא צריך את ההערות שלך. תקשיבי טוב, אל תתחילי איתי.

היו"ר יואב קיש:

אתה צודק. תן לה להשיב. בכבוד, בבקשה, לחבר הכנסת פריג'.

יוליה שמאלוב ברקוביץ:

כן, בכבוד לחבר הכנסת פריג'.

אני מבקשת להגיד, שאני חושבת שרגולטור זה לא איזה שוט שצריך לעמוד מעל
המפוקחים שלו. רגולטור צריך לדעת להבין את רגשי השוק, רגשי ליבו של הציבור,
ואת הצרכים הכלכליים של המפוקחים. לכן הצעתי ליושבת-ראש מועצת הכבלים
והלוויין, שהיא יש לה, ברוך השם, מספיק מקום עוד לטפל בהם. לי יש את
הערוצים המסחריים, לראות איך אני עוזרת להם לשרוד את המצב הכלכלי הנוראי
שנמצא כרגע בגלל גוגל ופייסבוק שכבר דיברנו, ומן הצד השני, לשמור על
האינטרס הציבורי. לכן, אדוני, חבר הכנסת עיסאווי, אני מתעקשת על סעיפים
ערכיים ברגולציה.

היו"ר יואב קיש:

תודה.

עיסאווי פריג' (מרצ):

אני רוצה שאינטרס הציבור שיהיה לפני האינטרס של המפוקחים.

יוליה שמאלוב ברקוביץ:

ברור. אני מבינה אותך. אני אתך.

היו"ר יואב קיש:

חברים, אנחנו ממשיכים עם מעבר חוק הרשות השנייה. אני מוריד את המיוחדים,
אני פותח כדי להוריד את המיוחדים.

חברים, רועי פולקמן הגיע, אני רוצה לעדכן אותו.

שלי שיף:

אתם עושים הכול לפי מה שנוח לכם.

היו"ר יואב קיש:

היה נושא של דיון פה על החלוקה הפנימית. דיברנו על זה שזה מאוד מקשה על
הניהול של הזכיינים, הבנו. השר ממליץ לבטל את כל הקטגוריות. הנושא של הדרמה
ודוקו, אלה דברים שחשובים לנו לשמר, אני חשבתי שגם מיוחדים הוא שם, אבל
הבנתי שמיוחדים עושה בעיות למישהו מהערוצים, ואין בו בעצם ערך שצריך לשמר
אותו בעניין הזה. ולכן, אני עשיתי 20% דוקו, 20% דרמה ו-20% מיוחדים כדי
להשאיר חופש של 40% - גמיש.

אורי הרשטיק:

היום זה 40% דרמה ו-32% לדוקו.

היו"ר יואב קיש:

בעצם המיוחדים אין סיבה שייקרא כקטגוריה, ולכן, אני משאיר 20% ו-20%, וזה
מה שאנחנו נעלה להצבעה ברביזיה.

חברים, אנחנו בהקראת חוק הרשות השנייה, לגבי סעיפים זעירים.

עיסאווי פריג' (מרצ):

מתי נדבר על מחויבות העבר?

היו"ר יואב קיש:

אתם רוצים לדבר על המחויבות, בסדר, אנחנו מדברים על נושא של חובות העבר
ומחויבות העבר.

חברים, יש נושא מאוד מהותי, וזה מחויבויות העבר של הערוצים הזעירים. אנחנו
מדברים על מחויבויות שנובעות – עדיין עוד לא הוגדרו, עדיין בדיונים. קיבלנו
הודעה מיושב-ראש מועצת כבלים ולוויין שהיא דוחה את הדיון בחודש כדי לאפשר
שהחקיקה פה תסתיים, וחלק מהנושאים המהותיים זה העניין הזה. הכוונה שלנו בכל
מקרה, שברגע שהם עוברים לרשות השנייה, לא יהיה סיטואציה שהם דנים על חובות
ומחויבויות עבר ברשות הכבלים ולוויין, אלא הכול יועבר לפיקוח הרשות השנייה,
גם תקופת העבר כדי שהתנהלו מול רגולטור אחד.

שאלה שעולה פה לדיון, היא הנושא - האם יש אלמנט של ויתור, פריסה, מה עושים
עם החובות האלה שלחלק מהערוצים הם מאוד משמעותיים? הם נובעים, להבנתי, לאו
דווקא מכספים שלא שולמו, אלא אי עמידה בתנאי הזיכיון לתפיסת המועצה - גם על
זה יש ויכוח, אבל אני משאיר את הוויכוח בעינו עומד האם היה הפרה מתנאי
הזיכיון, כן או לא.

עיסאווי פריג' (מרצ):

חברים, אני פונה אליכם ומבקש - מה מדינת ישראל רוצה? מה אנחנו רוצים? האם
אנחנו רוצים טלוויזיה בשפה הערבית במדינת ישראל כן או לא? האם אנחנו רוצים
לתת אופציה לאזרח הערבי הפשוט שיש לו חלופה מאל-ג'זירה, ואל ערבייה, ואל
מנאר – אני אומר את זה הכי דוגרי בשידור – תחליט מה אנחנו רוצים.

היו"ר יואב קיש:

"אל מנאר" לא כל כך.

עיסאווי פריג' (מרצ):

לא משנה. מה אנחנו רוצים. אם אנחנו שואפים שסוף סוף אחרי 70 שנה יהיה ערוץ
בערבית, אז זאת לא הדרך.

מה אנחנו רוצים? אם אנחנו רוצים שבסופו של דבר יהיה לנו ערוץ בשפה הערבית
שישדר למיעוט הערבי בתוך המדינה - אנחנו לא משיגים את המטרה בחוק הזה,
חברים.

היו"ר יואב קיש:

למה?

עיסאווי פריג' (מרצ):

למה? ערוץ "הלא" קיים מאז 2012, קיבלה את הרישיון. היום אנחנו ב-2018,
הכנסות הערוץ בקושי עוברות את ה-3 מיליון שקל, מחזור, כי שוק הפרסום אצל
הערבים זה מכולת וקיוסק - מה מכולת וקיוסק ישימו? 50 שקלים ו-100 שקלים.
אין, אנחנו לא נגיע. בוא נקרא לילד בשמו, איך שמו, ואיך הסכמתם במקור על
מחויבות של הפקות ב-10 ו-12 מיליון - אני לא מבין על מה.

היו"ר יואב קיש:

ברשות השנייה זה יורד, לא יהיה לכם את זה.

עיסאווי פריג' (מרצ):

אז אני אומר מה אנחנו רוצים. אם אנחנו רוצים ערוץ בערבית, אנחנו לא קולעים
למטרה בחוק הזה. חייבים למחוק אותם. אני לא מתבייש להגיד, ואני אומר את זה,
אין סיכוי לפריסה, למה? מאיפה? השמיים יורידו לנו כסף? אני יודע מה מסוגל
הערוץ להביא מבחינת מחזור. אני חשבתי שכל ה-13 חברי הכנסת של המשותפת יהיו
כאן. "הלא" נותנת כיסוי למשותפת, לא נותנת לי, אני מאוד מקווה שתשנו את
הדעה, תתחילו לתת למפלגות ציוניות גם דעה.

היו"ר יואב קיש:

עיסאווי, אין קשר בין זה לעמדתך.

בסאם ג'אבר:

אנחנו נעגן ביושר המקצועי כל הזמן כמובן, נותנים במה לכולם.

היו"ר יואב קיש:

יושר מקצועי זה טוב.

בסאם ג'אבר:

אנחנו באמת מקפחים את עיסאווי.

עיסאווי פריג' (מרצ):

אני מאוד מקווה.

בסאם ג'אבר:

אבל אנחנו באמת מקפחים את עיסאווי. דנה, אני מבקש מכם, לאן אנחנו רוצים
להגיע?

דנה נויפלד:

אם היה להם חוב למס הכנסה, לא לשידורים, מה היית אומר?

עיסאווי פריג' (מרצ):

זה שונה, זה לא חוב, זה תנאי רישיון. דנה, על-פי הרישיון היו מחויבים
להוציא לפי מדרג מסוים על הפקות מקומיות, במדרג. אנחנו ידענו מלכתחילה, זה
ברור, שלא יגיעו לזה. דנה, אני שואל שתי שאלות. היה מעבר בעלים לפני
שנתיים.

בסאם ג'אבר:

אז לפני שנתיים זה עמד לקרוס.

עיסאווי פריג' (מרצ):

תקשיבי את האבסורד. לפני שנתיים ב-2015, הבעלים המקוריים שהיו ל"הלא" יצאו
והעבירו את הבעלות לאחד השותפים.

נחשון אקסלרד:

תמורת כסף מלא.

עיסאווי פריג' (מרצ):

תמורת כסף מלא לבאסם ג'אבר. ועכשיו כשהעבירו, היה מינוס – כמה היה יפעת?
היה מינוס, דנה, שהבעלים המקוריים יצאו היה מינוס עשרות מיליונים
בהתחייבויות של תכניות עבר, זה דבר מוזר. בא בעלים עם מינוס של כמה עשרות
מיליונים, עם הכנסה גג לא עובר את השלושה מיליון, ואנחנו מביאים חוק,
ואנחנו אומרים לו, להבא אתה לא מחויב.

נחשון אקסלרד:

והזרים מכיסו כסף מעל 10 מיליון, 15 מיליון.

עיסאווי פריג' (מרצ):

יפה. השאלה השנייה שאני שואל, מה אנחנו רוצים? מה מדינת ישראל רוצה? רוצה
ערוץ בערבית או לא?

היו"ר יואב קיש:

מדברים על חובות העבר שנובעות מאי עמידה בהתחייבויות הפקה. אתה רואה, הפקה
שאנחנו רוצים לעשות.

עיסאווי פריג' (מרצ):

דנה, אני מבין אותך משפטית, לכל דבר יש אכיפה, ואני אתן סעיף ייחודי לשפה
הערבית ולשפה הרוסית אם צריך. תבינו, השאלה לאן אנחנו רוצים להגיע? – סתם
בעוד חקיקה על הדרך.

אני שואל אתכם - אתי, תגידי לי אם אני טועה. על-פי החקיקה החדשה, אני עכשיו
אוכל להקים ערוץ זעיר בלי שום התחייבויות, רק לעמוד בתנאים של הרגולטור,
הרשות השנייה ולהקים ערוץ, נכון?

אתי בנדלר:

כן או לא. בשלב זה יש רעיון הפקות מקומיות.

עיסאווי פריג' (מרצ):

נכון לעכשיו אין. אני עיסאווי, יוכל ללכת, לפתוח חברה, לבנות סטודיו ולהגיש
את הבקשות לרשות השנייה.

היו"ר יואב קיש:

זו המטרה.

עיסאווי פריג' (מרצ):

אז תראה איזה יתרון יחסי יש לי על בן-אדם שמ-2010 עד היום, מנסים להקים
תחנה ולא מצליחים והם צריכים לסחוב חובות של עשרות מיליוני שקלים, לא שהם
חייבים. אלא חייבים לתת פתרון.

היו"ר יואב קיש:

תודה.

יפעת בן חי שגב:

בעיקרון, הנתונים שנמסרו פה הם נכונים בצורה גסה, המספרים המדויקים מונחים
פה לפניי.

היו"ר יואב קיש:

אני מודה לכם שהסכמתם לדחות בחודש את הדיון, כדי לאפשר לנו בדיוק לעשות גם
את ההחלטות בנושא הזה, ולכן, חשוב לי גם דעתך.

יפעת בן חי שגב:

מדובר פה במה שנוגע לערוץ הערבי והוא לא הערוץ היחיד, אגב, שנתון כרגע
בחובות. מדובר פה באמת בחובות שנובעים מאי התאמה של המסגרת הרגולטורית
בתנאי השוק שבהם הם פועלים. מדובר פה בצבירה לאורך שנים. אגב, עוד קודם
לכניסתי לתפקיד, אני משערת שמה שעמד לנגד עיניהם של מועצות קודמות, כמו
לנגד עיניה של המועצה הזאת, שהחשיבות בדבר פעילותו של ערוץ בשפה הערבית,
וערוץ בשפה הרוסית שהם שני ערוצי הטלוויזיה היחידים במדינת ישראל
לאוכלוסיות הייעודיות הללו, היא כל כך גבוהה שבעצם אפשרו את כל המהלכים
הללו, קודם כל, כדי לתת חיים לערוץ, כי הערוץ עמד בפני סכנת סגירה. לפני
שנתיים הערוץ היה קרוב מאוד לסגירה.

היו"ר יואב קיש:

ומה עשו אז עם חובות עבר לפני שנתיים?

יפעת בן חי שגב:

החובות עברו למעשה לבעלים החדשים.

היו"ר יואב קיש:

אז לא דובר על מה עושים עם זה. כי מה שעשו, בעצם זרקו את התפוח אדמה הלוהט
לעוד שנתיים. אני יכול גם לזרוק את התפוח האדמה הלוהט לרשות השנייה.

יפעת בן חי שגב:

אני אומר לך בכנות, אנחנו גם שוחחנו על זה בטלפון. לפחות מהיום הראשון שאני
בתפקיד, וזה כבר שלוש שנים, דובר על זה במועצה. דובר על זה גם אל מול היועץ
המשפטי לממשלה, מפני שאין בסמכות המועצה לפתור אותה מחובות, אין לנו סמכות
כזאת. לכן אנחנו זעקנו והתחננו בפני תיקוני חקיקה שיתנו מענה. הדבר לקח
זמן, והנה אנחנו פה.

עיסאווי פריג' (מרצ):

למה לא חילטתם את הערבות וסגרתם את הערוץ?

היו"ר יואב קיש:

הם לא רצו לסגור את הערוץ.

עיסאווי פריג' (מרצ):

אבל בן-אדם מפר במשך שמונה שנים את ההתחייבויות.

היו"ר יואב קיש:

הם עשו משהו טוב, אז אתה עכשיו עושה להם - - -

יפעת בן חי שגב:

אמרתי שהמועצה רואה חשיבות, היא רואה חשיבות מאוד גדולה.

היו"ר יואב קיש:

משרד המשפטים. בבקשה.

אלידור בליטנר:

אני הבעתי את עמדתי ביום רביעי בשעות הלילה. מחיקת חובות זה עניין מאוד
בעייתי. אני מזכירה שחלק ניכר מהחובות, זה גם חלק מההתחייבויות המכרזיות של
הערוצים במסגרת המכרז על בסיס הצעת המכרז שלהם, שבמסגרתה הוצגו אי אלו
התחייבויות, הם זכו במכרז, זאת אומרת, אנחנו צריכים להסתכל בפריזמה של
שוויון מול מתמודדי עבר, מול מתמודדים פוטנציאליים.

נחשון אקסלרד:

לא היו כאלה.

אלידור בליטנר:

אז תן לי להשלים, גם מול מתמודדים פוטנציאליים, גם ככה. זאת אומרת, אם היו
יודעים מי ששקלו אולי להגיש הצעה במסגרת המכרז היו יודעים שכך בסופו של דבר
זה התפתח, ובסופו של דבר ימחקו חובות, אולי היו מגישים הצעה.

עיסאווי פריג' (מרצ):

תסגרו את זה ותחלטו את הערבות וגמרנו.

אלידור בליטנר:

לכן אנחנו צריכים לשאול האם אין כאן פגיעה בשוויון.

היו"ר יואב קיש:

אני רוצה לשאול שאלה נוספת. האם אנחנו רוצים מהלך שיעשה מחיקת חובות, יש
לזה גם השפעה על החובות של הזכיינים ברשות השנייה הגדולים?

דנה נויפלד:

ברור, יש להם חובות - - -

עיסאווי פריג' (מרצ):

ערוץ 10 לא היו לו מחיקות בעבר?

אתי בנדלר:

לא, היה להם - - -

שלי שיף:

היו 48 מיליון.

אתי בנדלר:

אני פניתי מספר פעמים גם למשרד התקשורת וגם לרשות השנייה, וביקשתי לקבל.
קיבלתי מסמך שביקשו ממני בשלב זה לא להפיץ. אבל מתוך המסמך הזה, וביקשתי
מסמך מתקן שניתן יהיה להפיץ אותו, ולמרות כל בקשותיי, הפצרותיי, לא קיבלתי
עד כה. אני יכולה לומר לכם, שמתוך החומר שבידי עולה שהיו רק פריסת חובות
בדרך זו או אחרת, אבל אף פעם לא היה ויתור על אף שקל. ואני מוכרחה לומר,
מעבר לטיעון של - - -

עיסאווי פריג' (מרצ):

הם דחו להם את החובות, לא פרסו, דחו, יש הבדל.

אתי בנדלר:

דחו - היו גם דחיות וגם פריסות.

היו"ר יואב קיש:

בסמכות החוק או בסמכות הרשות המטפלת?

אתי בנדלר:

בחוק עצמו נקבע בדיוק איך וכמה.

אבי שמילה:

אני רוצה לשאול את היועצת המשפטית, האם זה בגלל שכמו שאמרה פה יושבת-ראש
מועצת הכבלים והלוויין, העובדה שלא היה לה בחוק סעיף שמסמיך אותה גם למחוק.

אתי בנדלר:

יש שני דברים. מדובר על מספר תיקוני חוק, לכן אני מדברת על ועדות ברבים,
ולא על ועדה אחת. תמיד הנחה אותה עיקרון מאוד ברור, ואני מזכירה לכם שערוץ
10 עמד להיסגר. אני מזכירה לכם שגם רשת וקשת היו להם לא מעט קשיים שדובר
עליהם כאן. ומאז ומתמיד הקו המנחה היה שמי שזכה במכרז בזמנו, התחייב לדברים
מסוימים.

דנה נויפלד:

או שהחוק קבע.

אתי בנדלר:

קודם כל, מי שניגש למכרז על סמך מחויבויות שהוא הבטיח לקיים. הוא אמר, אני
מציע כך וכך, ולכן תבחרו בי, ולקחו את מי שהציע את ההצעה הטובה ביותר. לא
יכול להיות שבשלב מאוחר יותר הוא יגיד, לא שקלתי נכון את הצעתי, זה בלתי
ריאלי, משום שזה משהו שחותר מתחת לדיני המכרזים, מתחת לכבוד השוויון. אחר
כך, יש גם חובות על-פי חוק שקבעו, מעבר לחובות חוקיות שלא קשורות
למחויבויות המכרזיות שלהם. העיקרון בחוק היה תמיד - - -

(היו"ר עיסאווי פריג', 10:44)

העיקרון לא רק בתקשורת, אלא בכלל. צריכים לראות את השפעות הרוחב של הנושא
הזה, בכל תחום שאפשר לחשוב עליו. לא יכול להיות שחוק מטיל חובות. בן-אדם
יודע מה החובות המוטלות עליו, בא ואומר, לא רק שאני אסיים את החובות על-פי
החוק, אני אפילו מציע מעבר לזה במכרז. לאחר מכן, או שהוא אומר אני אקיים
לפחות מחויבות של המכרז, ואחר כך, הוא אומר, סליחה, טעיתי, אני לא יכול,
ואז יבוא המחוקק, או מחוקק המשנה, או גוף מאסדר כלשהו, רגולטור, ויגיד, אתם
יודעים מה, אתם צודקים, באמת אתם לא יכולים, נבטל לכם את זה אחורה.

ההשפעות הרוחביות של מהלך כזה הן כל כך מסוכנות. אפשר לחשוב איך לדחות.
אפשר לחושב איך לפרוס, כדי להקל ככל האפשר. אבל לבטל חובות עבר, חברי כנסת
נכבדים, יש בזה סכנה מאוד גדולה, סכנה תקדימית. אני ממש קוראת לא להיכנס
למהלך כזה.

נחשון אקסלרד:

אני כמובן מסכים לחלוטין עם עיקרון השוויון המכרזי שדיברת עליו. רק צריך
להזכיר, וזה חשוב, שבמכרז לערוץ הייעודי בשפה הערבית לא היה אף מתמודד
נוסף. היה מתמודד אחד שהגיש הצעה, וקיבל את הרישיון בעקבות אותה הצעה.
כלומר, אין כאן פגיעה במתחרים אחרים. אין כאן פגיעה בשוויון במתחרים אחרים
כפי שהזכרת, שזה כמובן יתרון חשוב. אשר למתחרים פוטנציאליים, כפי שאמרה
היועצת המשפטית של משרד המשפטים, שזה כמובן נכון. התיקון לחקיקה הזה פותר
את הבעיה הזאת. כל מתחרה פוטנציאלי, יכול להגיש בקשה למועצת הרשות השנייה
ולהקים ערוץ. כלומר, גם את המוקש הזה אנחנו מורידים מהשולחן.

מוקש נוסף שעלה כאן בדיוק, שהתחיל בנושא הזה, ביום רביעי בלילה, היה נאום
רגשי מאוד של מישהו מטעמם של היוצרים. גם בעניין הזה אני מוכרח לציין, שגם
המוקש הזה לא נמצא על השולחן, מכיוון, שמחויבויות ההפקה של הערוצים - - -

היו"ר עיסאווי פריג':

היועצת המשפטית מדברת על השלכות מעבר לכך.

נחשון אקסלרד:

אני יודע, זה חלק מאותן השלכות רוחביות, אני מניח, שיש לדבר עליהן. אז גם
המוקש הזה הוא לא כל כן נמצא לפתחנו, כלומר, בעניין הזה, ארגוני העובדים
והיוצרים נובחים מתחת הלא נכון, מכיוון שגם תחת הרישיון הקיים, לא היו על
ערוץ ייעודי התחייבויות להפקות של סוגה עלית מכל מין וסוג, ולא היו להם
התחייבויות להפקות, מה שנקרא, חיצוניות, כלומר, מחוץ לבית. הם, את ההפקות
המקומיות שלהם היו יכולים לעשות בתוך הבית במאה אחוז, וזה גם מה שהם עשו.
כלומר, ארגוני היוצרים והעובדים לא היו אמורים על-פי רישיון או חוק לזכות
בחלק מעוגת התקציב של הערוצים הייעודיים, זה היה עניין שנתון לבחירתם. לכן,
גם המוקש הזה לא קיים בעניינו.

עכשיו מה כן קיים. מה שקיים, זו התחייבויות שהייתה באמת התחייבות
וולונטרית. אני לא חושב שהייתה התחייבות בחוק להוצאות להפקות מקומיות
ולהוצאות תפעול כפי שנקבעו ברישיון. ההתחייבות הייתה התחייבות וולונטרית של
בעלי המניות במסגרת המכרז. זה נכון, התחייבו כאן באמת לסכומים שהיום אנחנו
יודעים שהם אינם מציאותיים ונטולי אחיזה במציאות, אין חולק על זה.

אומרת כאן, יושבת-ראש המועצה לשידורי כבלים ולוויין, שמקורם של החובות האלה
הם בהסדרה רגולטורית ברישיון שהייתה מנותקת מהמציאות.

מדובר היה בסכומי התחייבות וולונטריים שהיו מנותקים לחלוטין מהמציאות,
ומהמציאות הכלכלית שהערוצים האלה פועלים בהם. הדברים נכונים אגב, גם לגבי
ערוץ 20, להבנתי. דבר נוסף, מה שכן מנסים לעשות, זה לקחת את התפוח האדמה
הזה שנמצא היום במועצת הכבלים והלוויין, ולהגיד, לא, מועצת הכבלים והלוויין
לא תטפל בזה, יטפלו בזה מועצת הרשות השנייה. גם הנקודה הזאת היא מאוד
בעייתית. תראו, הערוצים האלה צריכים ודאות רגולטורית – הם צריכים לדעת
לקראת מה הם הולכים כשהם עוברים ממסגרת רגולטורית אחת לשנייה. אומרים לי
כאן, כשהסתיים תיקון לחוק הזה, אז לאורך תקופת ארבע שנים שעוד נותרו
לרישיון של הערוץ, הוא יכול להישאר במועצת הכבלים והלוויין. אם הוא בוחר
לעשות את זה, אז מי ידון בענייני חובות העבר ואיך זה יטופל? זה יעבור לרשות
השנייה למרות - - -

אחמד טיבי (הרשימה המשותפת):

מהן הנקודות שאתה דורש?

נחשון אקסלרד:

אני מסכם. את העניין הזה צריך לסכם וצריך לטפל בו כאן כדי שהערוצים יקבלו
ודאות רגולטורית. זה לא יכול להיות שזה יעבור ממועצה אחת למועצה שנייה,
ויידון מתי שיידון. דבר אחד ברור, עם השקעה של 60 מיליון שקל בערך שהערוץ
הזה מחויב לה נכון להיום, זה לא יקרה. הכסף הזה לא ינחת מהשמיים, כפי שאמר
חבר הכנסת פריג'.

אחד משני דברים יקרו – או שיחלטו את הערבויות ויסגרו את הערוץ, או שיגידו
שהערוץ ימשיך לחיות בלי החובות האלה, אחרת הוא לא יוכל.

היו"ר עיסאווי פריג':

אתי, אני רוצה את תשובתך. עכשיו, במצב הקיים, ועשרות המיליונים הקיימים –
50, 60 מיליון חוב לערוץ "הלא". עכשיו אין לו מה לשלם, אני יוצא מהמשחק,
אתם מחלטים את הערבות השלושה מיליון, והחוב מאיפה גובים אותו? החוב הלך. אז
עכשיו כל סך הכול החוב הקיים היום, אפשר לפדות אותו בשלושה מיליון שקל.

נחשון אקסלרד:

זאת הערבות.

היו"ר עיסאווי פריג':

אז, אני יש לי את הסטודיו, ויש לי את הניסיון, יגיש בקשה ל"הלא" חדש ויקבל
אותו נקי. האם אני צודק או לא?

אתי בנדלר:

אני לא בטוחה שאפשר יהיה לתת להם רישיון במקרה הזה.

היו"ר עיסאווי פריג':

נביא חברה אחרת, לא משנה. אני שואל מבחינה טכנית זה המצב?

דנה נויפלד:

לא, אני לא בטוחה שזה המצב.

נחשון אקסלרד:

למה לא.

(היו"ר יואב קיש, 10:50)

היו"ר יואב קיש:

בואו נשמע, מה השאלה?

עיסאווי פריג' (מרצ):

היום "הלא" טי.וי. חייבת 50, 60, 70 מיליון שקל אוסף של התחייבויות. אם היא
לא יכולה להביא את זה, היום יחלטו לה את הערבות בשלושה מיליון, והכול נמחק.
אז כל החוב הזה שלושה מיליון. יבוא השכן של "הלא" יפתח ניו "הלא" טי.וי.
בלי מחויבות.

היו"ר יואב קיש:

הוא מפסיד כי הוא הצטרך לשלם דמי רישיון ודמי מעבר. גם האפיק לא מובטח לו.

אחמד טיבי (הרשימה המשותפת):

זה כסף קטן.

אתי בנדלר:

אני לא בטוחה שהחוק יאפשר את זה.

דנה נויפלד:

לא, החוק לא מאפשר את זה.

היו"ר יואב קיש:

למה? בתור ערוץ זעיר, מה הבעיה?

אחמד טיבי (הרשימה המשותפת):

מה צריך כדי לכתוב ערוץ זעיר מחדש במקומו.

היו"ר יואב קיש:

יש לך פטור חמש שנים מדמי רישיון ומדמי מעבר, זה כסף.

נחשון אקסלרד:

לערוץ זעיר יהיה פטור?

היו"ר יואב קיש:

לא, רק לכם יש.

נחשון אקסלרד:

בסופו של יום, כמו שאמר חבר הכנסת עיסאווי פריג', המדינה הזאת צריכה להחליט
אם היא רוצה את הערוץ הזה או לא רוצה אותו. אם היא רוצה למצוא אותו, היא
צריכה למצוא את הדרך שהוא ימשיך לחיות.

היו"ר יואב קיש:

האם אני יכול להגיד שמה שהיה במחויבויות העבר שלהם, התכנס למחויבויות,
למשל, בהפקות מקומיות בעתיד.

דנה נויפלד:

להבנתי, החובות שיש הם לא כולם מקשה אחת. יכול להיות שאפשר להתייחס אחרת
לכל אחד מהרכיבים. ואם אפשר להסביר לוועדה לפני שמוחקים, מה בדיוק מוחקים.
יכול להיות שאפשר להתייחס אחרת לחובות השקעה מכל מיני סוגים, ולנסות למצוא
פתרון לדחייה של חלק מהחובות.

המטרה של החקיקה גם במקרה של ערוץ 10 הייתה כן לאפשר חיים לאותו גוף שידור,
יחד עם זאת, לא לזרוק את המים עם התינוק. הערוצים האחרים כולם מסתכלים אחד
על השני. ברגע שקובעים תקדים שחובות לא מקוימים ואחר כך באים כמה שנים אחר
כך ומנקים את הלוח ומתחילים הכול מחדש, בעיניי זה מאוד בעייתי. אז צריך
לנסות למצוא פתרונות.

עיסאווי פריג' (מרצ):

ההצעה שלי לדחות את זה. לקיים בירור לגבי החובות.

היו"ר יואב קיש:

אני רוצה שנציגי המשרדים והמועצה ידברו, יבינו את מהות החובות, ינסו למצוא
הסדר שבו אנחנו לוקחים ומעבירים את זה לפריסה ולנושא של הפקות מקומיות - -
-

יפעת בן חי שגב:

אבל, סליחה, זה צריך להיות הרשות השנייה לא אנחנו.

היו"ר יואב קיש:

בסדר, אתם רק תגידו על מה החובות. רק תדווחו להם על החובות. ברור שהרשות
השנייה היא - -

דרך אגב, אני רוצה להגיד לכם שאין דבר כזה לא בטוח שאתה עובר לשם. ההצעה
הזאת תהיה פתוחה לסדר גודל של שנה. מי שירצה, יהיה לו שנה להחליט שהוא
עובר. אני לא משאיר פה קר בלאנש לעבור מתי שאתה רוצה.

נחשון אקסלרד:

מה שאני מנסה לומר, שאת הסוגיה הזאת צריך לפתור במסגרת הדיונים של הוועדה
הזאת, ולא להשאיר אותה לדיונים.

היו"ר יואב קיש:

זה אני מקבל. אבל אני לא מצפה ממך להישאר תחת מחויבויות שאתה לא יכול לעמוד
בהן.

נחשון אקסלרד:

מצוין.

עיסאווי פריג' (מרצ):

ההצעה שאני הבנתי מדנה ומאתי, אני קיבלתי. בוא נבחן את הרכב החובות, כי
אפשר למצוא דרכים שזה לא חוב. נבחן את ההרכב, נבחן דרך שתוכל להיות ישימה
על עיקרון השוויון ושלטון החוק.

אתי בנדלר:

יפה מאוד.

אחמד טיבי (הרשימה המשותפת):

תודה רבה, אדוני היושב-ראש, תראו, אני לא רוצה לומר שמתייחסים ביתר רצון
לעזור לאחרים, אבל אנחנו רוצים, ואתה אמרת לי שאתה מעוניין לעזור ל"הלא",
לכל הארבעה ערוצים האלה.

ולכן, אנחנו כאן, גם בימי ראשון כדי לעשות את המקסימום כדי שהיא תמשיך
לעמוד על רגלה, אולי גם תעשה קפיצה קדימה. 60 מיליון שקל, אני מופתע שיש
חוב כזה - אני המום מהמספר. ולכן, גם אם תגידי לי שעשינו חישובים הרעיון
שלך בסדר. ברגע שהצעת להוריד 10 מיליון – מי הביאה הכלה מהבית של אבא שלה,
זה פתגם, יענו, הכלה לא הביאה כלום, החתן אכל אותה. ולכן, אדוני היושב-ראש,
אנחנו צריכים לעשות הכול כדי שההצעה הזאת תביא לידי כך שהם יוצאים מכאן,
עומדים על הרגליים בלי משקלות ברגליים.

אתי בנדלר:

יהיו להם משקולות, אבל עוד יוכלו להמשיך לחיות.

היו"ר יואב קיש:

שיוכלו להמשיך לסחוב את המשקולות, זה העניין.

אחמד טיבי (הרשימה המשותפת):

לא, אנחנו רוצים יותר.

עיסאווי פריג' (מרצ):

מה שיהיה, לפחות דחייה של ארבע שנים.

היו"ר יואב קיש:

כפי שאמר עיסאווי, במסגרת החוק מה שניתן.

אחמד טיבי (הרשימה המשותפת):

הכול במסגרת החוק, מה אנחנו ליכוד?....

איתן כבל (המחנה הציוני):

שלא יקרה רק המצב, אדוני היושב-ראש, שהניתוח יצליח, והחולה, חס וחלילה
ימות. ניתן להם אחלה חוק, אבל הוא לא התכתב עם הסיוע להם.

דב אברמוביץ:

ערוץ 9 מקיים כבר תקופה מאוד ארוכה את החובות הרגולטוריות שלו. במובן הזה,
יכול להיות שמצבו קצת יותר טוב מחלק מהערוצים היעודים האחרים. יחד עם זאת,
זה לא בהכרח אומר שאין חובות עבר כלשהם, כי זה דרכו של עולם, זה העיוות
שבחלק מהרגולציה הקיימת שבגללה גם הוועדה נדרשת לחקיקה הזאת, כיוון שיש
עיוותים מסוימים שיכולים ליצור לפעמים איזשהו חסר בשנה מסוימת, שצריך לקבוע
לגביו איזושהי הוראת השלמה.

כרגע יש מצב שבו, למעשה, אונסים אותנו לעבור למסגרת של חוק הרשות השנייה.

היו"ר יואב קיש:

למה? אתה יכול להישאר.

דב אברמוביץ:

לא, אני לא יכול להישאר, כיוון - - -

היו"ר יואב קיש:

אז לא אונסים אותך.

עודד פורר (ישראל ביתנו):

אגב, לפני שנייה אמרתם שאפשר להישאר מקסימום שנה.

היו"ר יואב קיש:

לא. מה שאמרתי זה ככה. מה שאמרנו עד עכשיו, שמי שרוצה יכול להישאר ולממש את
זמן הזיכיון שלו, להם יש רק שנה. אני לא מוכן שיתחילו פה התמחרות - אני
נשאר, אני עוזב, זו לא הכוונה. לכן אמרתי פה משהו שאנחנו נחשוב עליו, האם
את ההחלטה לעבור ואת ההגדרה הזו של הוראת שעה אנחנו משאירים אותה פתוחה לכל
אורך הזיכיון, או שנגדיר זמן מסוים.

עודד פורר (ישראל ביתנו):

אני חושב שאנחנו צריכים להגדיר, אותה. ואני חושב שכולם צריכים לעבור בסוף
להיות תחת רישיון ותחת רגולציה אחת – זה הדבר הנכון. אבל כדי שזה יקרה,
אנחנו צריכים להיות מספיק מקלים ומספיק פתוחים ומספיק מבינים, שכדי לקיים
חלק מהערוצים, זה לא להשאיר להם גם - תראו, נורא קל לנו כמחוקקים, נגיד,
אנחנו נשאיר לכם משקולות על הגב שתישארו חיים, מה שנקרא, אתם לא תוכלו
לחיות באמת, אתם כל פעם תוכלו להרים את הראש מעל המים, לקחת אוויר, ולרדת
חזרה לצלילה, זה לא הערוצים שאנחנו רוצים, לא בשפה הערבית, לא בשפה הרוסית
וגם לא אחרים. אם יש אינטרס, ואני חושב שיש פה הסכמה בקרב כל חברי הוועדה –
אתם מכירים את היושבים כאן, שלמדינת ישראל יש אינטרס שיהיה ערוץ בשפה
הערבית-ישראלי, שיהיה ערוץ בשפה הרוסית-ישראלי, שייתן שרות לאזרחים. אנחנו
צריכים לשאול את עצמנו בחקיקה, איך אנחנו מאפשרים להם לחיות, ולחיות בכבוד
כדי שהערוצים האלה יהיו מספיק איכותיים.

אחמד טיבי (הרשימה המשותפת):

בלי לדחות את ההכרעה למועד לא ידוע.

דב אברמוביץ:

בגלל המעבר הזה לחוק הרשות השנייה, אני לא רוצה שמצבנו יורע. כלומר, באותה
מידה שיכולנו לבוא למועצה לשידורי כבלים ולוויין עד היום, וככל שיש איזשהו
חסר מסוים לבקש, מה שנקרא, הוראת השלמה, כלומר, שנוכל להשלים את זה משך פרק
זמן עתידי, שאותה זכות תישמר בידינו גם אם הוא עבר לחוק הרשות השנייה.

היו"ר יואב קיש:

אנחנו נמשיך. אני עושה הפסקה עד 11:15. נתכנס לאחר מכן לרביזיה ונמשיך משם.
תודה.

(הישיבה נפסקה בשעה 11:00 ונתחדשה בשעה 11:45)

היו"ר יואב קיש:

אני פותח את הישיבה.

חברים, ראשית, דבורה העבירה לי בקשה. אני רוצה להעביר את זה להתייחסות
ליועצים המשפטיים, נדון על זה בהמשך.

אני מעלה לרביזיה את ההצעה לגבי נושא של החלוקה הפנימית בתוך הסוגה עלית.
מי בעד לפתוח את הרביזיה, שירים את ידו?

הצבעה

בעד – רוב

נגד – אין

נמנעים – אין

ההצעה לפתוח את הרביזיה לגבי החלוקה הפנימי בתוך הסוגה עלית, נתקבלה.

היו"ר יואב קיש:

ההצעה התקבלה.

לאה ורון:

חבר הכנסת ישראל אייכלר, מצביע במקום חבר הכנסת יעקב אשר. חבר הכנסת מיכאל
מלכיאלי, מצביע במקום יואב בן צור.

היו"ר יואב קיש:

פתחנו לרביזיה. אני רוצה להגיד שעשינו דיונים ארוכים, ואנחנו פשוט הולכים -
התיקון היחידי שאני מציע, זה לבטל את החובה של 20% מיוחדות, ולכן, זה יישאר
על 20% דרמה ו-20% דוקו, דוקו כהגדרתו גם סרטים וגם דוקו. זאת ההצעה. אני
לא רוצה לעשות פה דיון ארוך. הח"כים כבר ישבו ודיברו.

סך כל ההצעה - 15% מההכנסות, אני משאיר את זה על 15%, למרות ששמענו קולות
מפה ולשם. 50%, 50% בהפקות מקומיות חיצוניות, מה שנקרא, מה שגם פה היה
לחצים מאוד כבדים מכל הגורמים. בנושא של החלוקה הפנימית, כפי שאמרתי 20%
ו-20%.

אוסנת טרבלסקי:

אני אשמע אולי כמו תקליט שבור, אבל בתוך כל הדיון הזה, אנחנו באמת מרגישים
שאנחנו כאילו כל הזמן מנתקים את האבן הזאת שהולכת וגדלה ומוחצת אותנו. אני
מבינה שהערוצים בהפסדים, אבל הפיצול הוא היה ברור כבר לפני שנים, ונעשה
מלכתחילה בהסכמתם. עכשיו זה לבוא ולהגיד, אנחנו מפסידים, אנחנו מפסידים. אז
אני מבינה שמפסידים, ואנחנו בעד לתת הקלות מסוימות, אבל לא צריך שזה יבוא
על חשבוננו.

ה-20% שאתם רוצים שאנחנו נסכים להם, הם הורדה של חצי מהמחויבות שיש היום.
היום יש 40% דרמה, ו-32% הפקות דוקו, ואתם רוצים שנרד ל-20% ו-20%, זו
הורדה מאוד דרמטית מבחינתנו. אנחנו יכולים להסכים למינימום של 30% בדרמה
ו-30% בדוקו, כדי לשמר איזשהו מצב, ובתוך הדוקו, אני כן רוצה שתהיה הפרדה,
בגלל שיש לנו מלחמות גם היום כשהם צריכים לעשות את הדוקו הסוגה עלית, והם
יודעים בדיוק במה מדובר. יש לנו כל הזמן מלחמות שאנחנו צריכים להוכיח שלצלם
את יעל בר זוהר בג'ונגל בברזיל זו לא הפקת דוקו. ואם אתם לא תעשו את ההבחנה
הזאת, אז זה מה שנראה בטלוויזיה, ותיקחו את זה על אחריותכם.

עודד פורר (ישראל ביתנו):

רגע, זו החלטת רגולציה של הרשות השנייה.

אוסנת טרבלסקי:

לא, זו החלטה שיש דרך ויש אמצעי לבדוק את מה שדוקו - - -

היו"ר יואב קיש:

אני רוצה להגיד לך, שיש פה מורכבות ניהולית מאוד גבוהה, שבעולם של תחרות,
ובעולם של שוק חופשי לא יכולה להמשיך, ברמה כזו שרצו לבטל לגמרי את כל
המגבלות קטגוריה. בתוך הסוגה עלית, בניגוד לדעת השר, אם היה נציג השר, השר
אמר, אני רוצה אפס רגולציה ולא רוצה כלום. בניגוד לדעת השר, ולמרות הבקשה
של הערוצים המסחריים, החלטנו לשמר את העשרים עשרים, כפשרה בעיניי, כמו שאמר
חברי איתן כבל, כולם לא מרוצים קצת, זה המצב הנכון.

אוסנת טרבלסקי:

ובתוך הדוקו, למה אי אפשר לעשות הפרדה, מה זה מפריע?

היו"ר יואב קיש:

כי אני רוצה לפשט את זה.

אוסנת טרבלסקי:

אתה רוצה לפשט, אבל זה להרוג אותנו.

אתי בנדלר:

אני מבקשת להבין בדיוק על מה מצביעים. חובת הפקה בשיעור של 15% לטובת הפקות
בסוגה עילית לא הייתה הצבעה.

היו"ר יואב קיש:

נצביע על כל המכלול.

אתי בנדלר:

דבר שני, מתוך החלוקה של 50% 50%, האם זה מתוך כלל ההפקות המקומיות שהם
מבצעים בין אלה שהם מחויבים להם שזה ה-15% ז'אנר עליון, ובין אם הפקות
מקומיות אחרות שלהם, או רק מתוך הז'אנר העליון, ואחר כך נושא של החלוקה
פנימית.

היו"ר יואב קיש:

אני אסביר בדיוק, ואנחנו מצביעים על זה כמכלול. ראשית, 15% מההכנסות - על
ההכנסות כבר דיברנו, ודיברנו גם על העניין הזה של 15% והמשמעות היא סוגה
עלית כהגדרתה לפי הסוגים שקיימים בהגדרה. אנחנו לא נוגעים בסוגים של
ההגדרה, ולא נוגעים בנאותות הפקה - זה 15%. לגבי 50% אני פשוט מחליף את
המספרים שכתובים היום – 35% ו-65% ו-50%, 50% - לא משנה מהמהות כלום, איפה
שזה רשום היום, אנחנו עוברים ל-50%, 50%.

עודד פורר (ישראל ביתנו):

להבנתי, זה הכול. אומר היושב-ראש לא משנה, רק את היחסים.

היו"ר יואב קיש:

אני משנה את היחס. אני אפילו לא נכנסתי – מה שכתוב היום בחוק.

אתי בנדלר:

אז מתוך כלל ההפקות המקומיות שלהם 50% צריכים להיות הפקות.

היו"ר יואב קיש:

מה שכתוב היום בחוק. במקום 35%, 50% ובמקום 65%, 50%. הנושא השלישי -
החלוקה בתוך הסוגה עילית, אני לא משנה את ההגדרות. יש לנו עדיין את כל
ההגדרות, אבל אני אומר דבר אחד, כל הנושא של האחוזים בתוך החלוקה יבוטלו
מלבד שני הסעיפים שהגדרנו – 20% מינימום לדרמה, ו-20% מינימום לדוקו, שדוקו
מכיל בתוכו שתי קטגוריות – דוקו סרטים ודוקו רגיל.

אוסנת טרבלסקי:

זה מכירת חיסול שלנו.

היו"ר יואב קיש:

מי בעד ההחלטה שירים את ידו?

הצבעה

בעד – רוב

נגד – אין

נמנעים – אין

ההחלטה התקבלה.

היו"ר יואב קיש:

פה אחד, ההחלטה התקבלה.

אני ממשיך. יש את הנושא שעצרנו קודם עם נושא ערוץ הידברות. אני מבין שהיה
שיח גם עם השר, וגם עם היועצים המשפטיים. כאשר דיברנו, דיברנו על כיוון –
אני רוצה להעלות את זה רגע לוועדה. ברור שאם אנחנו נכנסים לנושא של הגדרה
של פרסומת עצמית, יכול להיות שאנחנו נכנסים למקום שיהיה לנו קשה להגדיר
אותו במדויק למקום שאנחנו רוצים.

לכן, אני מציע הצעה, ואני רוצה לשמוע התייחסות של היועצים המשפטיים, וגם של
יועץ של ערוץ הידברות.

נמצאת אתנו גם היושב-ראש של כבלים ולוויין. אני מבין שיש לכם אפשרות לעשות
פרומואים בערוצים האלה? באיזה מגבלות?

יפעת בן חי שגב:

נעשים. אתה מתכוון לחסויות אולי.

היו"ר יואב קיש:

כן, את צודקת. חסויות.

יפעת בן חי שגב:

יש כללים מאוד ברורים לחסויות, זה סט שלם של כללים.

היו"ר יואב קיש:

יש שם מגבלה של זמן, איזה מגבלות יש שם?

יפעת בן חי שגב:

בוודאי. יש מגבלה של זמן, של צורה, וכיוצא באלה.

היו"ר יואב קיש:

אני רוצה פשוט להכניס את המטרה שלהם דרך הנושא הזה של חסויות. השאלה שלי
היא כזו, האם אני יכול להגדיר קטגוריה שבה ערוץ שהוא מלכ"ר יוכל בחסויות
להעביר חסות של פעילות, כמו שהגדרנו פה, פעילות שכלולה במסגרת מטרותיו עד
ל-30 שניות, ואז אני נשאר בתוך המסגרת הקיימת.

יפעת בן חי שגב:

אני באמת לא יודעת. אני רוצה לומר שהמועצה יצאה רק השנה לשימוע רחב מאוד
בנושא החסויות. היא שמעה את כלל הגורמים בשוק, והיא תיקנה בהתאם. אני באמת
לא יודעת לתת לך תשובה. אני חוזרת ואומרת שהפתרון כפי שהמועצה ראתה ועדיין
רואה אותו, זה בהפעלת סמכות השר.

היו"ר יואב קיש:

אני יכול להיעזר בכם. אני מבין שאתם חושבים שזה דרך השר, בעניין הזה הבנתי
שזה קצת יותר מורכב, זה בהחלטת הוועדה והממשלה, לא רוצה להיכנס לזה.
לתפיסתי, אני רוצה דרך הוועדה הזו להגיע לפתרון, וחשוב לי. אני רוצה לשאול
אותך אם אפשר דרך הערוץ הזה של החסויות, להיכנס להגדרה שתאפשר לנו להרחיב
טיפה.

יפעת בן חי שגב:

לא בכללים הנוכחיים.

היו"ר יואב קיש:

נכון. אני רוצה להוסיף בחקיקה כללים שיאפשרו חסות למלכ"ר - שייתן לו מעט
יותר גמישות.

יפעת בן חי שגב:

כדי לתת התייחסות רצינית ואינטליגנטית, אני אקדים ואומר, צריך לבחון את זה.
אבל אני כבר אומרת לך, שיש עם זה בעייתיות מאוד גדולה, מפני שהנושא של
חסויות זה שדה מוקשים, הוא שטח אש ושטח מריבה. אני כן יכולה לדמיין לעצמי
איך בתיקון כזה אנחנו מדרדרים את כל העניין הזה ופותחים את הכבלים והלוויין
לפרסום – דה-פאקטו, מה שהערוצים המסחריים מאוד לא יאהבו ובצדק.

היו"ר יואב קיש:

אני מסכים, אבל בגלל זה אני מגביל את זה. הרי זה מוצר קיים. אם אני הולך
לפרסומת עצמית ונכנס להגדרות וכאלה, זה באמת משהו - - -

יפעת בן חי שגב:

זה מדרון חלקלק.

אני חושבת שהפתרון פה לא צריך לעבור דרך תיקון עקרוני. אני חושבת שזה לא
מקרי ולא שרירותי שהחוק מתיר סמכות לשר במקרים חריגים מסוימים להפעיל אותו,
זה לא מקרי, זה לא חסר דעת.

היו"ר יואב קיש:

אני רוצה לפתור את העניין הזה בוועדה הזו. אני אומר לך עוד פעם, אני שומע
את המצוקה, ואני שומע את זה גם מחברי כנסת שהנושא חשוב להם. אני לא רוצה
להשאיר את זה רק לסמכות הממשלה, חשוב לי לפתור את זה גם בוועדה הזו.

יפעת בן חי שגב:

זה לא רק סמכות ממשלה. זה על-פי החוק צריך להביא את זה לאישור ועדת הכלכלה.

נגה רובינשטיין:

יש דרך מלך בחוק.

היו"ר יואב קיש:

בסדר. דרך המלך זו הוועדה הזו, היא גם ועדה של המחוקק, וגם לה יש סמכות
לעשות את השינוי הזה.

ישראל אייכלר (יהדות התורה):

אני רוצה לעדכן את הוועדה, אדוני היושב ראש, ששלושה שרים כבר התבקשו, ואני
משבח את המועצה לכבלים שאפילו ניסחה את הנוסח הזה, מה שצריך השר לחתום כדי
שזה יהיה בסדר. שלושה שרים אמרו שהם לא יכולים, וביקשו ממני, תציע הצעות
חוק. עכשיו יש הזדמנות לעשות את זה בחוק.

היו"ר יואב קיש:

אני מציע ככה. כמו שניסחו את הנושא דרך פרסומת עצמית, אני מבקש שתנסו דרך
הנושא של החסות למצוא את הכללים שהיא קיימת לנו כבר, ונכון שאולי היא שדה
מוקשים. לא אמרתי שנפתור את נושא החסויות, אבל אני כן רוצה נישה למלכ"רים
בנושא חסויות שתאפשר את העניין הזה.

ישראל אייכלר (יהדות התורה):

לצורך העניין גם המנהלת לכדורגל היא מלכ"ר.

היו"ר יואב קיש:

בסדר, מינהלת לכדורגל שיהיה לה מלכ"ר עם ערוץ שתוכל לעשות חסויות במסגרת
ההגדרות האלה. לא פתחתי את הכול.

דנה נויפלד:

גם קופת חולים יכולה להיות מלכ"ר לעשות חסויות לתרופות.

ישראל אייכלר (יהדות התורה):

אדוני היושב ראש, אותן בעיות יש בפרסומת עצמית - - -

היו"ר יואב קיש:

לא בטוח.

ישראל אייכלר (יהדות התורה):

אני מכיר את הנושא. בוא נעשה את זה פרסומת עצמית כדי שלא יהיו תקדימים כמו
שהם אומרים, אפשר להכניס את מה שהציעו אז למועצה, רק ערוץ שהפיק כבר 4,000
שעות הפקות עצמיות, המלכ"ר יוכל להיות בזה, ואז בוא נראה את כל אלה עושים
4,000 שעות הפקה עצמית.

דנה נויפלד:

לדבר לגופו של ערוץ כזה או אחר, אני מדברת עכשיו לגופו של ערוץ, אבל הבעיה
היא עקרונית. הרי כל התיקון שאנחנו עושים כאן כרגע, הוא לאפשר פרסום בתוך
ערוצים שיוכלו לבוא ולשדר מה שהם רוצים ולשדר פרסומת. חסות של 30 שניות זה
פרסומת, בוא לא נשלה את עצמנו, זה פרסומת. מה זה תשדיר? זה תשדיר של 30
שניות, אבל זה פרסומת. כל הרעיון של התיקון, של להכניס ערוצים מסחריים שאין
להם שום מחויבות, שיכולים לשדר מה שהם רוצים, זה בשביל ליצור פלטפורמה שכל
ערוץ שרוצה יוכל לבוא לשדר מה שהוא רוצה, ולשדר פרסומת.

ישראל אייכלר (יהדות התורה):

פרסומת עצמית.

מיכאל מלכיאלי (ש"ס):

בשביל ניסינו לצמצם את זה לעצמית.

ישראל אייכלר (יהדות התורה):

פרסומת עצמית יש הגדרה ברורה.

היו"ר יואב קיש:

ארבעה ערוצים ייעודיים – אני מדבר על הייעודים שהיו בכבלים ולוויין שהופכים
להיות זעירים, הם בהגדרה באו ממודל עסקי של פרסומות, ולכן, קל לי להעביר
אותם לרשות השנייה ולבסס אותם שם. ערוצים אחרים זה סיפור אחר לגמרי, אני לא
רוצה להיכנס לזה.

דנה נויפלד:

כל הרעיון היה לבוא ולייצר מסגרת מסודרת שהיא לא פרטנית כלפי ערוץ מסוים.
מה שאתה עכשיו עושה - אתה תופר חליפה ספציפית לערוץ מסוים, ואתה עוד לא
יודע עכשיו, ואתה רוצה לעזור, שוב, אני לא קושרת את זה לערוץ ספציפי, אבל
יבואו אחר כך עוד בעלי חליפות דומות, ירצו בדיוק אותו דבר. אני יכולה לתת
דוגמאות מהגיגי ראשי על קופת חולים כללית, בלי להעליב את הקופה, שאחר כך
יוצרת ערוץ בריאות, עושה פרסומות למכירת השירותים שלה ולמכירת תרופות, זאת
לא הכוונה. הכוונה שכל מי שרוצה לבוא ולהיות פלטפורמה לפרסומות, יבוא
והתכבד, ויהיה פלטפורמה לפרסומות ויהיו כללים שיחולו עליה.

מיכאל מלכיאלי (ש"ס):

והם עשו 4,000 שעות עם תכנים.

ישראל אייכלר (יהדות התורה):

אני מציע, אדוני היושב ראש, נאשר את זה, ואם בעוד שנה אנחנו נחליט שרוצים
להיכנס לרשות השנייה או אחרים יחליטו שרוצים להיכנס לרשות השנייה, אין שום
בעיה לבטל אחר כך את החוק הזה.

היו"ר יואב קיש:

אני מרגיש שצריך עוד עבודה על הסעיף.

ישראל אייכלר (יהדות התורה):

המועצה כבר לפני שנתיים הציעה את הנוסח הזה.

היו"ר יואב קיש:

המועצה אומרת שהשר צריך לעשות, והשרים לא עשו כלום.

ישראל אייכלר (יהדות התורה):

אני מציע שהשר יעשה, ומה שהמועצה אומרת - - -

דנה נויפלד:

כי זה לא כזה פשוט.

ישראל אייכלר (יהדות התורה):

אין שום תקדים. אם עושים 4,000 שעות, אין אף אחד שיכול - - -

היו"ר יואב קיש:

אנחנו נדון בנושא הזה ביום שלישי, זה יהיה הנושא הראשון בסדר היום, זו
הפגישה הבאה. אני מבקש שעד יום שלישי, גם חברי הכנסת, גם עם יושב-ראש מועצת
כבלים ולוויין, עם היועצת המשפטית של משרד התקשורת, תשבו, תפגשו, תנסו
למצוא משהו שיזקק את הצורך, לא יעשה פה פתיחה רחבה מדיי, וייתן מענה
למקומות של מלכ"רים שאנחנו רוצים לעזור להם. תודה.

מיכל רפאלי כדורי:

כל חוק התקשורת מתעסק בזה שמי שמשדר לא יכול לקדם את העניינים של מי שמחזיק
בו - של בעל המניות שלו, של הבעלים שלו. מילא אם היית אומר, הוא רוצה
להתפרנס, תנו לו חסויות. יעשה חסויות של חברת חשמל, של עיריות של מה שמותר
לעשות. לא, הוא רוצה לקדם עניינים אחרים של עצמו, ואתם מסדרים את זה רק לו.

היו"ר יואב קיש:

לא רק לו, לכל מלכ"ר.

מיכל רפאלי כדורי:

לא לכל מלכ"ר, זה לא, אין מלכ"רים. אם הוא משדר, שיקדם את עצמו, ולא
עניינים אחרים שלו. שיקדם את השידורים שלו.

דנה נויפלד:

זה לא רק פרומואים לערוץ, לעסקים אחרים – פעילויות, איזה פעילויות?

איתן כבל (המחנה הציוני):

אני רוצה לחדד את זה, כדי שיהיה יותר קל במחשבה.

יש כאן נקודה כזו, ואני אבהיר אותה, וגם החשש שלי שהצגתי אותו בפני
המכובדים. כשאתה בא ואתה אומר לי, תשמע, אני ערוץ הידברות, עושה פעילויות
כאלה, אני עושה בשישי שבת, עושה פעולה ענייני משפחה - לגיטימי, אתה יודע,
אומר מי שרוצה לבוא ולהירשם. אלא מה, איפה הבעייתיות? ולזה צריך לתת את
הפתרון. הרי מה זה? הם לא עושים את זה באוויר, ברחוב. הוא אומר, אני מזמין
אתכם למלון זה וזה ששם יש מערכת כלכלית שנסבה סביב העניין הזה. ואם יש
מענה, אני לא יודע להגיד אותו. אני לא הקדשתי לזה יותר מדי מחשבה כדי שאני
אוכל לתת מענה, זה החשש שברגע שאתה בעצם עושה פעולה, אתה עושה פעולה כלכלית
בעניין אמתי – כל כולה רוצה לבוא ולהגיד, חברות וחברים, אני רוצה להזמין
אתכם לאירוע, למפגש כזה או אחר, הכי נקי, הכי, הכי. איך אתה בעצם מוריד את
העניין הכלכלי שלא הופך כבר את הידיעה הלאקונית הזו, או לחסות או לפרסום
כזה או אחר, וזה לא פשוט. צריך לשים את הדברים כמו שהם, כי אם לא, אני אומר
לכם, ואני אומר את זה לחברים שאני רוצה לעזור להם - שלא ייווצר מצב שמחר זה
לא יעמוד בשום מבחן.

מיכאל מלכיאלי (ש"ס):

זה לא מלכ"ר.

איתן כבל (המחנה הציוני):

תפסיקו עם המלכ"ר הזה, אני רוצה להיות ממוקד. אני רוצה לשים אתכם על העניין
שאומר שמישהו מרוויח כלכלית מהסיפור הזה.

עיסאווי פריג' (מרצ):

יותר מכלכלית.

איתן כבל (המחנה הציוני):

הרי זאת הבעיה. מה זה חשוב – עכשיו את לוקחת אותו לפה, קופת חולים,
מלכ"רים. בסוף, גם אם הוא מלכ"ר מישהו מרוויח. זאת אומרת, מישהו מרוויח, לא
רק קיבל את הכסף, אומר לאנשים ברחוב, הרווחתי את זה עכשיו מהחסות, קחו כל
אחד, מי שבמקרה עבר כאן יקבל את הכסף מההכנסה – זאת הבעיה, וזה מה שלא
יאפשר להם לעמוד באותו מבחן. אם זה היה כמו שנתתי לך את הדוגמה, שהמורה
בכיתה קמה ואומרת, תלמידים היום העירייה מארגנת, מי שרוצה ספורט בריא וזה –
רק אחר כך התברר שהמדריך מקבל 20% מהמורה.

רועי פולקמן (כולנו):

הערה פרוצדורלית. בסוף אני חושב שיש פה משהו קצת לא הגון מהצד השר והממשלה
כלפינו. כלומר, אני מבין את המצוקה, אני לא מתעלם ממנה. אבל יש פה או אירוע
שהשר צריך לקבל הכרעה מה עושים איתה, ואם יש נוהל שהשר יכול לאשר אותו
על-פי המלצות מועצת הכבלים והלוויין שיאשר, ואם הוא מצפה שהכנסת תאשר משהו
אחר, שהממשלה תגבש מתווה. כלומר, מנסים קצת לאנוס אותנו, לעשות איזה משהו
שהוא שעטנז שזה לא תפקיד הוועדה הזאת. אני חושב שבסוף, יש כאן ממשלה, יש
כאן משרד תקשורת, יש דרך מלך.

מיכאל מלכיאלי (ש"ס):

בחוק הועדה מטפלת?

היו"ר יואב קיש:

אל תוותר, אני לא מוותר.

רועי פולקמן (כולנו):

לא, אני - - - שהמלצת הממשלה תהיה שהוועדה צריכה לתקן.

מיכאל מלכיאלי (ש"ס):

אז תשהה את החוק הזה עד שהשר יחתום. אנחנו יודעים איך זה נראה.

ישראל אייכלר (יהדות התורה):

אני מודיע לך, אני שם רביזיה על כל החוק ועל כל הסעיפים עד שהממשלה תחליט.

רועי פולקמן (כולנו):

זו לא שיטה אייכלר.

ישראל אייכלר (יהדות התורה):

אה, זו לא שיטה.

מיכאל מלכיאלי (ש"ס):

לא, לשלוח לשר זו גם לא שיטה.

רועי פולקמן (כולנו):

מה זה הדבר הזה?

מיכאל מלכיאלי (ש"ס):

במשך כל הימים סופרים פה לכל הערוצים - - -

היו"ר יואב קיש:

חברים, עכשיו אני מדבר. אני רוצה שתבין, חבר הכנסת פולקמן, עם כל הכבוד לשר
ולממשלה, בוועדה הזו אנחנו עושים מה שנכון לעשות במשק, בשוק הזה לתפיסתנו.
אם אנחנו היינו מחכים לממשלה ולשר, אז לא היה שוק, לא היו ערוצים ולא היה
כלום. יושב לידי חבר הכנסת איתן כבל, והוא יגיד לך את זה בפה מלא בדיוק
אותו דבר. לכן אני לא מתעלם גם מדרישה של חברי כנסת אחרים, ובכוונתי להביא
לפתרון שלה כבר בוועדה הזו, כי אם אני אחכה לממשלה, רק מהבקשה אני כבר צריך
לגרור את הקריאה השנייה והשלישית.

אני חוזר על הצעתי לעניין. אני מבקש מחברי הכנסת הרלבנטיים שנמצאים פה,
לשבת יחד עם היועצת המשפטית של משרד התקשורת, ויחד בבקשה להיעזר במועצת
הכבלים והלוויין, לנסות למצוא את הדרך שהכי תפתור את הבעיה שהציג אותה היטב
פה חבר הכנסת כבל.

ישראל אייכלר (יהדות התורה):

אולי ניתן ליועץ המשפטי שידברו איתו, אולי יש לו איזה פתרון.

היו"ר יואב קיש:

אני לא רוצה עכשיו. אני רוצה שתעשו את זה, ותבואו עם פתרון. בישיבה הבאה
ביום שלישי נתחיל בזה.

מיכאל מלכיאלי (ש"ס):

אני רוצה להגיד במשפט אחד – לשלוח לשר זה לא פתרון.

ישראל אייכלר (יהדות התורה):

שלושה שרים, אחד מהם ראש ממשלה, מאוד רצו אבל פחדו מהתקשורת.

היו"ר יואב קיש:

חבר הכנסת אייכלר, בשביל זה אנחנו פה בכנסת עושים מה שנכון לעשות.

נגה רובינשטיין:

בנוסף לדברים שאמר חבר הכנסת כבל, שמישהו מרוויח מזה, וברור שמישהו מרוויח
מזה, ההיגיון הכלכלי שעומד מאחורי המודל, הוא שעוגת הפרסום מוגבלת. וכל שקל
שהולך לחסות, הוא שקל שנלקח מהפרסומות. ולכן, מהרגע שפותחים כאן את הפתח
לגורם מסוים, מלכ"ר, לא מלכ"ר, זה בכלל לא משנה, זה אומר ששוק הפרסום של
הערוצים המסחריים עכשיו הזעירים והגדולים נפגע, ולכן צריך להביא את זה
בחשבון.

היו"ר יואב קיש:

תודה.

ישראל אייכלר (יהדות התורה):

הרי יש פה הטעיה, מה שהיא אמרה זה הטעיה.

היו"ר יואב קיש:

זו דעתה, אף אחד לא אמר קיבל את דעתה.

ישראל אייכלר (יהדות התורה):

אני רוצה לפרוטוקול להודיע, שלא מדובר פה בפרסומות, כי הפרסומות מוגבלות רק
לפעולות התאגיד במסגרת - - - אז אל תגיד לי קוקה קולה.

היו"ר יואב קיש:

חבר הכנסת אייכלר, זו דעתך. אמרה פה נציגה של הערוצים המסחריים את דעתה. לא
קיבלתי את דעתה, וגם לא קיבלתי את דעתך. כל אחד זכאי לדעתו.

ישראל אייכלר (יהדות התורה):

הבעיה שאם לא תקבל את דעתי, אני לא מקבל את דעתך.

היו"ר יואב קיש:

בסדר, גם בסדר, זו זכותך המלאה. אני אמרתי בצורה הכי ברורה.

ישראל אייכלר (יהדות התורה):

אני אומר בצורה הכי חמורה, שאני לא חושב לוותר על העניין הזה - - - אם
הידברות לא יסודר, אני מבקש לעשות רביזיה על כל הסעיפים ועל כל החוק ועל כל
הממשלה.

היו"ר יואב קיש:

אין לי שום בעיה, תעשה רביזיה.

חבר הכנסת אייכלר, אם זו הגישה, אני גם לא דן בזה בישיבה הבאה, מה זו הגישה
הזאת?

ישראל אייכלר (יהדות התורה):

אל תדון.

הגיע הזמן שהממשלה הזאת תתפרק.

היו"ר יואב קיש:

אנחנו עוברים לסעיף הבא.

אתי בנדלר:

אני צריכה לדעת – האם אדוני מגיש באופן רשמי בקשה לדיון מחדש בכל הסעיפים
שהוצבעו עד כה?

ישראל אייכלר (יהדות התורה):

אני רוצה להתייעץ עם יואב קיש.

היו"ר יואב קיש:

הוא צודק.

חברים, אני מכבד מאוד את דעתך, אנחנו נעשה פה מאמץ מאוד אמתי וכנה, כי
ראיתי שהשרים מתקשים, ואנחנו פה קצת יותר מצליחים להזיז דברים. שמעתם
התייחסותי לחבר הכנסת פולקמן בעניין. היא בסך הכול אמרה את דעתה, ובזה
הסתיים העניין.

אני ממשיך. אני רוצה לסכם את הדברים שדיברנו עליהם.

חבר הכנסת עיסאווי פריג', אני רוצה לסכם את נושא חובות העבר של הערוצים.
אנחנו מבקשים גם ממשרד התקשורת – יש לכם הרבה עבודה, דנה. להביא לנו בשאיפה
לישיבה הבאה שזה יום שלישי, את המתווה שאתם רואים לנכון שאתו אנחנו נוכל
לאפשר לערוצים האלה להמשיך לפעול כי זו כוונת הוועדה הזאת. ושלא, אחרי
שעשינו את כל המעבר, הם נסגרים יום למחרת, כי אז נכשלנו בתפקידנו, הכול
בכפוף החוקיות שקיימות.

עיסאווי פריג' (מרצ):

ולחשוב מחוץ לקופסא – דנה.

איתן כבל (המחנה הציוני):

מחוץ לקופסא אין חובות...

היו"ר יואב קיש:

אני אומר ליועצת המשפטית שזה חייב להיכנס בחוק. יש נושא שאומר שלא יכול
לקבל רישיון לשידור ברשות השנייה מי שיש לו איזושהי הפרה של חובות כלפי
המדינה או משהו כזה. נכון, יש דבר כזה?

ניר שויקי:

זה לפי חוק הרשות השנייה.

היו"ר יואב קיש:

יש הגדרה של משדר מפר.

קריאה:

משדר מפר, שזה בעל רישיון או בעל זיכיון לפי חוק הרשות השנייה.

היו"ר יואב קיש:

אה, אז אתם לא נופלים לקטגוריה הזאת.

אני רוצה להבהיר, וליועצת המשפטית אני אומר את זה, שלא תהיה סיטואציה מוזרה
שבגלל טענות להפרות כביכול בעבר, במועצת הכבלים ולוויין, הם לא יוכלו לקבל
מטעם הרשות השנייה. זה הכול.

אופיר ביתן:

כי גם 24 והפקות של קשת שם, אז אולי כן להחריג את זה.

היו"ר יואב קיש:

את הסעיף הזה צריך להחריג.

קריאה:

יש עם זה בעיה 33א רבתי ב(1)

היו"ר יואב קיש:

אז להחריג את זה, כדי שלא יהיה סיטואציה שנמצא את עצמנו עושים את הכול, ואז
על איזשהו טקניקלטי נופלים.

אני רוצה לדבר על שני סעיפים מאוד משמעותיים - סעיף 5 וסעיף 24. יוליה, אתם
הגעתם להבנות בסעיף 5 ו-24?

יוליה שמאלוב ברקוביץ:

אנחנו הגענו להבנות בעיקר לגבי 24. לגבי סעיף 5 בחוק ההסדרים.

היו"ר יואב קיש:

לא עזבי את חוק ההסדרים. אני ביקשתי שמהבוקר תעבדו ותביאו לנו עבודה מוגמרת
על סעיף 5 ו-24 – זה נעשה או לא נעשה?

יוליה שמאלוב ברקוביץ:

זה נעשה.

היו"ר יואב קיש:

אז תעשו. מה שהגעתם להסכמה, נעשה עכשיו – זו הכוונה שלי.

אני רק רוצה להגיד לפורום כדי שיבינו מה הסיטואציה. סעיפים 5 וסעיף 24,
נוגעים בליבת האחריות של הרשות השנייה. אפשר להסתכל ולראות פה ולהבין שהם
סעיפים שנבעו מצד אחד בעולם של רגולטורים.

אני מבקש שתסיימו את העבודה הזאת ותציגו לנו את ההסכמות. הערתי על זה פעם
קודמת. אמרתי, והם עשו עבודה, והיה ביניהם חילוקי דעות. אמרתי שאני רוצה
לגמור את זה, ומהבוקר עובדים על שני הסעיפים האלה. נמשיך אחר כך.

סעיף 33 עמוד 19 פרק ג' – זיכיון ורישיון לשידורים, חוק הרשות השנייה.

אני מזכיר לכם מה שאנחנו עושים פה. אנחנו עוברים על חוק הרשות השנייה,
ואנחנו מחריגים מתוכו מה שלא רלבנטי לערוץ זעיר, מהכוונה שזה המסלול הקל
ברגולציה שיאפשר לשחקנים להיכנס ולהתמודד ולבנות ערוצים עם פוטנציאל
לצמיחה, כאשר הם יעברו את ההכנסות של 80 מיליון שקלים, הם ייכנסו לרגולציה
מלאה של ערוץ של רשות השנייה.

ערוץ 9 פה. ערוץ 20 פה. ערוץ "הלא" פה, קשת, רשת, פה, כי אתם האנשים
החשובים לדיון כרגע.

נגה רובינשטיין:

הגענו כבר ל-33 א רבתי. 32 נעשה תיקון שכבר הייתה עליו הצבעה.

היו"ר יואב קיש:

אנחנו בעמוד 20 33א

(1) "המועצה רשאית להעניק רישיון לשידורי טלוויזיה למבקש רישיון כאמור
    בסעיף זה, המבקש

  בהתקיים כל תנאים אלה".

מירי נאור אליאס:

אנחנו דיברנו על זה שיש כאן התייחסות לערבות בנקאית להבטחת הוצאות, ומכיוון
שלערוצים זעירים לא תהיה - - -

היו"ר יואב קיש:

ערבות בנקאית – אני רוצה לקחת את המודל הקיים ברשות הכבלים ולוויין. יותר
מזה, אני רוצה שאתם תעבירו את הערבות הקיימת שלכם אצל המועצה כבלים ולוויין
ביום שאתם מעבירים הם תעבור, לא תצטרכו להביא עוד ערבות. אין כוונה שתביאו
עוד ערבות, אלא תסבו את הערבות. הבנתי שיש הליך בנקאי שמאפשר את זה.

לכן, מה שאנחנו כותבים שני דברים. ראשית, הערבות הבנקאית האוטונומית, איפה
כתוב הגובה שלה? תקני אותי בבקשה ד"ר יפעת, אני מבין שזה סביב השלושה
מיליון שקלים אצלכם? המנכ"ל, אני לא רוצה לכתוב את זה בחוק, אבל המשמעות
היא שהערבות צריכה להיות סביב השלושה מיליון שקלים גם כן לפי מה שיש במועצת
כבלים ולוויין.

מירי נאור אליאס:

אבל אומרת יושבת ראש המועצה, שהערבויות לא זהות לכל הערוצים.

היו"ר יואב קיש:

הם יעשו את זהה לסדר גודל של 3 מיליון. הם יישבו עם המועצה כבלים ולוויין,
יבינו את ההפרשים - זה יהיה סדר גודל הערבות.

דב אברמוביץ:

למיטב הבנתי, גם הצביעו על זה גם בישיבה קודמת ביחס לערוצים הקיימים.

היו"ר יואב קיש:

לגבי ערוץ זעיר חדש, שזה מה שאנחנו מדברים, אני אומר שזה צריך להיות סביב
השלושה מיליון, וזו החלטה של הרשות השנייה.

נושא הוראת המעבר, כשאתם עוברים, אתם עוברים עם אותן ערבויות, על זה
הצבענו, והערבויות האלה מוסבות, והן סביב הסכום הזה. יכול להיות שלחלק יהיה
קצת יותר, לחלק קצת פחות. אתם לוקחים את הערבויות כפי שהיו, לדעתי, הצבענו
על כל הנוסח של המעבר.

מירי נאור אליאס:

אפשר הערה לפני הצבעה. בבקשה.

כרגע ערבויות שיש לנו אצל המועצה, כוללות גם ערבות בגין עמידה בכל מה שקשור
לתוכן, ולהשקעה. מכיוון שלא היו לנו את המחויבויות האלה, אנחנו מבקשים
מהרשות השנייה, לשקול ולהחליט האם גובה הערבות תואם למחויבויות שיחולו
עלינו.

היו"ר יואב קיש:

אני אעשה סדר. לערוץ זעיר חדש, זה יהיה שלושה מיליון שקלים, או סדר גודל
לפי החלטת הרשות, אני לא נכנס לזה כרגע. לערוצים הזעירים הייעודיים, אני לא
משנה, למה? כי יש לכם גם חבויות עבר שגם הן עוברות. לכן אני לא מסיר
לחלוטין את החלק הזה. לכן הערבות תעבור בדיוק כמות שהיא, לא להקלה ולא
לשלילה.

יפעת בן חי שגב:

סליחה, אם תישאר ערבות.

מירי נאור אליאס:

בדיוק, אדוני מבין את החשש מפני חילוט.

יפעת בן חי שגב:

אני רוצה להזכיר, שזכותה של המועצה בעינה עומדת.

היו"ר יואב קיש:

כל עוד נשארת, ברור. אני מקווה שנסיים את החקיקה לפני שיהיו מהלכים. ברור,
כל עוד אתם תחת הרשות כבלים ולוויין, אני לא נכנס לניהול, אני מדבר על
המעבר. בחרתם לעבור ויש ערבות שלא מומשה – בסיטואציה הזו, עליה אני מדבר.

נחשון אקסלרד:

אדוני, כל מה שאמרת, כמובן נכון, ואין על זה ויכוח. בחוק הרשות השנייה סעיף
33 א רבתי, א2(ב) מדבר על ערבות בנקאית אוטונומית - - -

היו"ר יואב קיש:

היא לא רלבנטית, מסכים, מבוטל.

ישראל אייכלר (יהדות התורה):

מה זה 3 מיליון?

היו"ר יואב קיש:

מחר בא שחקן חדש, רוצה להיכנס, להפעיל ערוץ זעיר, צריך להביא ערבות בנקאית
של 3 מיליון שקלים על עמידה במחויבויות שלו שהוא לא משדר פורנוגרפיה, ולא
עושה עבירות. זה איזשהו סכום שמהווה איזשהו ביטחון של המדינה.

איתן כבל (המחנה הציוני):

כל השאילתות שאתה שואל.

ישראל אייכלר (יהדות התורה):

אם רוצים שלכל אחד תהיה אפשרות לכל אחד לעשות.

רועי פולקמן (כולנו):

יש תנאי סף כי גם לא רוצים הפקרות. יש תנאי סף שמחר בבוקר כל אחד יקים
ערוץ - יש תנאי סף מינימליים.

היו"ר יואב קיש:

אתם צריכים להישאר בכבלים ולוויין, אל תתבלבלו.

יגאל דנינו:

אדוני היושב ראש, אנחנו צריכים להיכנס במסלול הזה.

היו"ר יואב קיש:

התשובה היא לא. אתם תמצאו את הפתרון על מה שאני אמרתי לכבלים ולוויין ושם
אתם נשארים, אל תלכו לשום מקום אחר. בגלל זה ביקשתי שתשבו איתם ותמצאו את
הפתרון. אני לא הולך לנתיב השני. התשובה היא לא - תמצאו פתרון בכבלים
ולוויין.

נגה רובינשטיין:

אני רק אזכיר שהרשות השנייה הייתה אמורה בהתאם לבקשתך להגיע היום עם
התייחסות לעניין הערבויות הבטוחות.

היו"ר יואב קיש:

יש לכם תשובה?

אבל נסיים את הדיון הנוכחי. לערוץ זעיר זה יהיה 3 מיליון, סדר גודל. אני לא
יודע, החליטה הרשות השנייה 2 מיליון – 2. 4 מיליון – 4. זה לא יהיה 20, זה
ברור, זה היה בטווחים האלה וזה אתם תחליטו.

אתי בנדלר:

עד כאן אדוני, האם להתייחס לכך בחוק, או שאתה פונה אליהם בעניין הזה.

היו"ר יואב קיש:

לא, אני פונה אליהם.

אבל את סעיף ב, מה שנקרא 33א2(ב) יבוטל לערוץ זעיר, לא יחול על ערוץ זעיר.

איתמר אביטן:

יהיו ערבויות להפקות מקומיות?

היו"ר יואב קיש:

כרגע לא.

איתמר אביטן:

השאלה אם סעיף א פותר את זה, ערבויות אוטונומיות על - - -

היו"ר יואב קיש:

תקרא את סעיף ב, הוא מדבר על סוגה עלית.

איתמר אביטן:

לא, לא יוכל סוגה עלית, יוכל הפקות מקומיות.

היו"ר יואב קיש:

אם נחליט שיש מחויבות של הפקות, נתייחס לזה כאשר נדבר על זה. כרגע אני לא
מתייחס לזה.

לדוגמה, יש פה סעיף שמדבר על ערבות שצריכה להינתן כנגד הפקות סוגה עלית.
אנחנו אומרים שלזעיר אין סוגה עלית, ולכן, הערבות הזו מבוטלת. אבל אם נחליט
למחויבות של הפקות מקומיות, אז המשמעות של זה שאולי צריך לגבות את זה גם
בערבות.

נחשון אקסלרד:

אבל יש את זה. יש את זה בסעיף קטן (א). סעיף קטן (א) מדבר על ערבות בנקאית
אוטונומית.

זה הרישיון, זה מסודר באל"ף.

עודד פורר (ישראל ביתנו):

שלא יהיה בנוסף. דיברנו על הפקות, הרי מה הכוונה הפקות מקומיות במינימום
ובישראל.

אתי בנדלר:

אולי מישהו שמכיר את ההיסטוריה החקיקתית יכול להסביר מדוע הוסיפו את סעיף
קטן (ב) בפסקה 2?

היו"ר יואב קיש:

כתבנו (ב) לא חל על ערוץ זעיר.

בסוף אני את כל השינויים אעמיד להצבעה במכה אחת, והכול התקבל במכה אחת.

חברי הכנסת, היה לנו דיון ארוך על נושא של הוראות המעבר. חבר הכנסת אייכלר,
זה חשוב.

ישראל אייכלר (יהדות התורה):

יהיה אפשר להגיש אחר-כך רביזיה.

היו"ר יואב קיש:

הסתייגות אתה יכול ורביזיה, תמיד אתה יכול.

ישראל אייכלר (יהדות התורה):

עד מתי אפשר?

לאה ורון:

אפשר רק במועד שבו מצביעה הוועדה על הסעיף. רביזיה היא לעולם הצעה. יכול
שההצעה בכלל תתקבל.

היו"ר יואב קיש:

אנחנו דיברנו על זה, ואני לא בטוח שהצבענו על זה, ולכן אני מעלה להצבעה.

אתי בנדלר:

אני צריכה לבדוק. כי אם הייתה הצבעה, אין צורך בהצבעה נוספת.

היו"ר יואב קיש:

תבדקו, אם על כל נוהל העברה וקבלת הרישיון האם התקיימה ההצבעה או לא,
דיברנו על זה ארוכות ביום רביעי. אני לא זוכר אם הייתה הצבעה.

ביום שבו הם מגישים בקשה לרשות השנייה, ייראה כאילו קיבלו רישיון זמני.
רישיון זמני לשישה חודשים. תוך שלושה חודשים הם צריכים להשלים את כל
המסמכים שהם צריכים להגיש לרישיון, והם תחת חוקי הרשות השנייה. אחרי שהם
גמרו, מתי שהם גמרו, לרשות השנייה יש שלושה חודשים לבחון את כל הסעיפים.
היה ואחרי שישה החודשים האלה עמדו ברישיון, נגמר, קיבלו הרישיון בתוקף, אין
בעיה. היה הפרה שנראית הפרה לא מהותית או שניתן להשלים אותה, הרשות השנייה
תוכל להאריך להם את הרישיון בעוד חצי שנה זמנית, ולתת להם בקשה להשלמות
שנדרשות לרישיון. אם יש פה הפרה מהותית - -

נחשון אקסלרד:

לא הפרה, אי עמידה.

היו"ר יואב קיש:

אי עמידה מהותית, למשל, פתאום גילו שאחד הבעלים יש לו הרשאות שלא מאפשרות
לפי הרשיון, אזי בסיטואציה הזו יהיה הודעה שהרישיון איננו מבוטל ולא תינתן
הארכה, ואז במידה ויהיה להם עוד זמן להישאר ברשות כבלים ולוויין, הם יחזרו
לרשות כבלים ולוויין.

איתן כבל (המחנה הציוני):

באמצע בג"צ, בתי משפט.

היו"ר יואב קיש:

נפתח את סעיף 5, תגידו לנו האם זה נוסח חדש או תיקונים?

חיה עדני:

הנוסח מצורף בתזכיר החוק שפורסם ביום חמישי. הוא מופיע בפורטל.

אני מקריאה את נוסח הסעיף של 5.

היו"ר יואב קיש:

אני רוצה להגיד לחברי הכנסת, ונמצאת אתנו גם יושב-ראש הרשות השנייה, יוליה.

יש שאלה ששואלת עו"ד נגה רובינשטיין, מה לגבי הערבויות שאמרתם שתתנו לנו
תשובה היום לגבי הערבויות שניתנו בעבר שהיה תנאי זיכיון?

ניר שויקי:

אני אמרתי, אנחנו נקיים דיון בנושא, גם יושבת פה יושבת הראש, והיא נכונה
לבצע הפחתה והתאמה והחלה של המחויבויות כפי שאתה ביקשת להכניס סעיף
לערבויות הרשיון, לכתוב שהן יחולו גם על המחויבויות של הזיכיון. אבל אני רק
רוצה לחדד את הערבויות, יש פה שני סוגי ערבויות. יש ערבויות שניתנו בתחילת
תקופת הזיכיון. את הערבויות האלה אנחנו אמורים להחזיק עד חצי שנה מתום
תקופת הזיכיון. אמורה להתקיים ישיבת מועצה בשבוע, שבועיים הקרובים. אנחנו
מוכנים – אני גם כהנהלה אני אמליץ לכתוב בנוסח הערבויות הרשיון הקיימות,
שהמחויבויות שבגינן ניתנו ערבויות של התקופה הקודמת, יחולו גם על הערבות
הקיימת. אני אמליץ למועצה לבצע הפחתה בעניין הזה.

היו"ר יואב קיש:

זו הכוונה, ואתה אומר זה קורה בשבועיים הקרובים.

נגה רובינשטיין:

זה לא מה שדיברו.

ניר שויקי:

פחות או יותר.

נגה רובינשטיין:

אנחנו דיברנו על משהו אחר. הערבויות האלה שמר שויקי מדבר עליהן, זה ערבויות
שאחרי חצי שנה אמורות לחזור ליעדם. אנחנו דיברנו על כלל הבטוחות והערבויות,
שבעצם אנחנו באותו מקום של הדיון שעבר.

היו"ר יואב קיש:

זה לא מדויק. אחרי חצי שנה בהנחה שאין הפרות. אם יש הפרות אז צריך לשמור
אותם. יכול להיות שיש טענה להפרות, אני לא יודע.

נגה רובינשטיין:

אנחנו לא מדברים כאן על עניין של הפרות.

היו"ר יואב קיש:

יש ערבויות שהן צריכות לחזור אחרי חצי שנה, ויש עוד ערבויות שמה?

נגה רובינשטיין:

של עשרות מיליונים שדיברנו עליהן בפעם הקודמת.

היו"ר יואב קיש:

יש רישיון, זה עדיין צריך להישאר.

נגה רובינשטיין:

נכון. אבל השאלה אם צורך בהיקף המאוד גבוה של עשרות מיליונים של כל אחד.

היו"ר יואב קיש:

אני אחדד גם את מה שאמרתי אם זה לא היה מובן.

מה שהתבקש לרישיון, התבקש לרישיון ואני לא נכנס אליו. אני דיברתי על
ערבויות שישבו בצד של הזיכיון, שאתם מצאתם אותם בערבויות רישיון וערבויות
זיכיון. אמרתי שכל ההיסטוריה אפשר לעשות שיוכפפו לרישיון. אני לא אמרתי
שנקטין לכם את ערבויות הרישיון, לזה לא נכנסתי ואני לא מתכוון להיכנס.

נגה רובינשטיין:

יש שלושה חודשים שהערבויות צריכות לחזור. כל ערוץ משקיע כסף – 44 מיליון
שקל, או באזור הזה, כולם 44 מיליון שקל שזה הון כסף שלא תורם לאף אחד.

היו"ר יואב קיש:

זאת החלטה של המועצה. אני לא להיכנס לעניין הזה עם כל הכבוד.

נגה רובינשטיין:

נכון, אתה צודק שזו החלטה של המועצה. אבל יש כאן עוד דברים.

היו"ר יואב קיש:

את העניין הזה תסגרו מול המועצה, אני רואה רוח חיובית, בטח גם בנושא מה
שאני ביקשתי.

דבורה קמחי:

רק להוסיף לצורך הפרוטוקול, ערוץ 10 בשעתו הפקיד ערבויות תוכן על חובות עבר
אצל הרשות השנייה, וסיים את כל המחויבויות, כך שההטבה הזאת לא חלה עליו.

היו"ר יואב קיש:

תודה.

אני רוצה להבהיר, מכיוון שהגענו להסכמה גם עם משרדי הממשלה, גם עם הרשות
הרלבנטית. מדובר על שינוי הסעיף שישפיע גם על הערוצים המסחריים כולם,
בוודאי על הזעירים. צריכים להבין שהסעיף הזה הולך לשינוי דרמטי של הקלת
רגולציה, ולכן, לא צריך להיות טענות של למה אתם עושים לנו את זה, אלא אולי
בקשה לנוסף. אני לא הולך לסטות, אלא אם אני רואה סיבה מאוד טובה, ממה
שהגיעו ההסכמות גם הרגולטור וגם המשרדים, אבל הגישה שלי לזרום ולאשר. אם
נגלה משהו שיצריך תוספת, אז בסדר. אבל בעיקרון, הכוונה שלי ללכת עם הנוסחים
שהתקבלו בין הרגולטור.

יוליה שמאלוב ברקוביץ:

אני רק רוצה להגיד שמאוד חשוב שאתה תקרא את הסעיף הזה, כי אני לא יכולה
להגיד שאני בלב שלם הולכת עם הסעיף.

היו"ר יואב קיש:

כשתהיה לך הסתייגות, תגידי אותה, ואנחנו נבחן אותה על ידי חברי הכנסת.

יוליה שמאלוב ברקוביץ:

לדעתי, יש דברים חשובים מאוד, ויש שם דברים שאני גם אומרת מאחורי הקלעים שם
למשרדי הממשלה, וחשוב מאוד שתקרא את הסעיף.

היו"ר יואב קיש:

בשעה 13:00 נתחיל בסעיף 5. תודה לכולם. הפסקה.

(הישיבה נפסקה בשעה 12:30 ונתחדשה בשעה 13:05.)

היו"ר יואב קיש:

אני פותח את הדיון. מיכל רפאלי כדורי רוצה לדבר ועורך דין מודי שרפסקי,
בבקשה.

שירלי שיף:

היושב ראש, יש תיקון לסעיף (5) ו-24, אני חושבת שהגיעו להסכמה כולם.

היו"ר יואב קיש:

יופי, אבל בואי נשמע רגע את מי שביקש לדבר ואחרי זה נשמע אותך.

מיכל רפאלי כדורי:

יכול להיות שאני אומרת משהו שהוא מוסכם ואין בעיה, אבל זה לא לגמרי ברור
לנו מהנוסחים, אז אני רוצה לחדד את זה. האם ברור, שלמעט הערוצים הייעודיים
שעוברים לחוק הרשות השנייה, כל בעל רישיון חדש חייב לשלם לנו? זה מופיע
בחוק ההסדרים דמי מעבר.

היו"ר יואב קיש:

שאלתם לגבי דמי מעבר לערוץ זעיר. לערוץ זעיר, דמי מעבר ודמי רישיון, כפי
שיקבע השר, זה מה שמוגדר.

מיכל רפאלי כדורי:

זה ברור, אבל זה לא מופיע פה. זה לא מופיע, זה מופיע בחוק ההסדרים.

היו"ר יואב קיש:

עזבי את חוק ההסדרים, בואי נתרכז במה שעושים פה. שאלת מה עושים פה.

מיכל רפאלי כדורי:

אין הוראה פוזיטיבית.

היו"ר יואב קיש:

היועצת המשפטית, היא טוענת שאין הוראה פוזיטיבית לגבי ערוץ זעיר דמי מעבר
כמו שיקבע השר. אני לא זוכר אם זה בהתייעצות עם שר האוצר.

מיכל רפאלי כדורי:

לא לא, זה לא בהתייעצות, זה השר קובע. השר קובע על פי המנגנון של דמי
המעבר - - -

היו"ר יואב קיש:

יפה, אז הערתך הערה טובה. אני אבקש מהיועצת המשפטית לבדוק את זה ולוודא
שערוץ זעיר – אנחנו לא מדברים על הזעיר ייעודי – לגבי דמי מעבר לפי הוראת
השר.

קריאה:

אני מבין שמדובר לגבי כל הערוצים.

מיכל רפאלי כדורי:

חוץ מהייעודיים הקיימים.

היו"ר יואב קיש:

ערוץ זעיר ייעודי, מי שנכנס לקטגוריה, הוא מקבל פטור, אבל אחרים אני לא
יודע.

מיכל רפאלי כדורי:

הדבר השני מדבר על הבקשה הספציפית של YES, ואנחנו שלחנו לכם מכתב, לרבות עם
נוסח מוצע, שאת הערוצים הנוספים – מעבר לייעודיים – נהיה רשאים, אך לא
חייבים, בכפוף לקיבולת שלנו.

היו"ר יואב קיש:

אני לא הולך לעשות את זה, בזה תדונו מול השר. תסבירו לו את המורכבות
הטכנולוגית.

מיכל רפאלי כדורי:

הוא לא יוכל, לא תהיה לו סמכות לאפשר לי לא להעביר.

מודי שרפסקי:

גם בחוק ה-DTT יש היום מגבלה, שמעבר לחמישה ערוצים ייעודיים זה תלוי
בקיבולת.

היו"ר יואב קיש:

את מדברת על הרמה העקרונית, שהשר לא יוכל למנוע.

מיכל רפאלי כדורי:

כן, הוא לא יוכל.

רועי פולקמן (כולנו):

אולי צריך לאפשר פוזיטיבית, שהשר יוכל לקבוע נהלים.

היו"ר יואב קיש:

מה שצריך לקבוע זה אולי מעבר לדמי מעבר - -

מודי שרפסקי:

כל הנושא של חובת ההעברה יהיה תלוי בקיבולת, מעבר לערוצים הקיימים, כמו
שקיים היום ב-DTT.

רועי פולקמן (כולנו):

לא, הם רק טוענים שהחוק ימנע - - -

היו"ר יואב קיש:

אני לא הולך לקבוע עמדה. הדבר היחיד זה שאני רוצה לתת שר גמישות להחליט
למנוע מעבר בגלל נסיבות - - -

מיכל רפאלי כדורי:

לא למנוע, שאני לא אהיה חייבת, לא לחייב אותי.

היו"ר יואב קיש:

בסדר, לא לחייב, אבל אני לא נכנס לזה.

מיכל רפאלי כדורי:

אבל אתה חייב להיכנס לזה.

רועי פולקמן (כולנו):

לא, הוא נותן לשר גמישות, הוא לא יקבע באופן קטגורי אומרים לא.

היו"ר יואב קיש:

סתם דוגמה, מחר יהיה רק ערוץ אחד שירצה להיכנס, עברה שנה, השר יכניס אותו,
אתם מסתדרים עם זה. יכולה להיות סיטואציה מחר שיהיו 50 ערוצים. את זאת
שאומרת לי שאי אפשר לדעת. אז אני אומר שבסיטואציה הזו, אני רוצה שתהיה
גמישות לשר להחליט למנוע.

מיכל רפאלי כדורי:

אבל את הגמישות צריך לתת לו. מודי יסביר.

מודי שרפסקי:

בחוק ה-DTT , עידן פלוס, כתוב שמעבר לחמישה ערוצים ייעודיים, השידורים
יוקצו בכפוף לקיבולת הפנויה של – פה זה ה-DTT, אז אצלנו זה בעל הרישיון.
צריך שיהיה ברור, שאם אין קיבולת, אי אפשר להטיל עלינו עוד ועוד.

היו"ר יואב קיש:

אני לא נכנס לזה, אני כן מוכן שינוי שאתם מבקשים – לאפשר לשר סמכות לא לתת
יותר ערוצים זעירים בגלל קיבולת שלכם. את זה אני מוכן לאפשר לשר.

מיכל רפאלי כדורי:

צריך לעשות את זה.

היו"ר יואב קיש:

בסדר, אבל זה לא כרגע.

מיכל רפאלי כדורי:

מתי זה יהיה?

היו"ר יואב קיש:

אני רוצה התייחסות של זה, גם של הכבלים.

אתי בנדלר:

לא של המועצה, של חברת הוט.

היו"ר יואב קיש:

וזה לבקשתם של yes והוט, ואנחנו נצביע על זה. עוד לא נצביע עכשיו, אלא אחרי
שנקרא – סעיף שקודם כל מוודא שערוץ זעיר ישלם דמי מעבר, בכפוף להוראות השר,
זה ברור. מעבר לכך, לתת לשר סמכות להפעיל את שיקול דעתו, אם יש בעיה של
קיבולת במי מהתשתיות.

דנה נויפלד:

אני מדברת על הוט, אתם רוצים לרדת מהחמש שישיות?

מיכל רפאלי כדורי:

לנו אין חמש שישיות, זה לא חל עלינו.

יניר פלג:

אנחנו רוצים שלא כל רוחב הפס שלנו ייתפס על ידי ערוצים, שלא בטוח
שאנחנו - - -

דנה נויפלד:

כל רוחב הפס שלכם ייתפס? כל רוחב הפס?

היו"ר יואב קיש:

דנה, תקיימו את הדיון הזה אחר כך. אני משאיר את זה עם גמישות לשר, מה
הבעיה?

רועי פולקמן (כולנו):

דנה, למה לא לתת גמישות לשר?

היו"ר יואב קיש:

אם באמת הם תקועים והם לא, יבואו בהוט ויכריחו את הוט ויגידו ל-yes לא –
אני לא יודע, למה אני צריך להחליט על זה עכשיו? אני משאיר לשר להחליט.

דנה נויפלד:

הבעיה היא שחוק התקשורת בנוי כך שאנחנו מנסים שלשר התקשורת לא יהיה אישור
פרטני לערוץ מסוים, כי מה המשמעות?

היו"ר יואב קיש:

ברור, הוא מפעיל שיקול דעת.

דנה נויפלד:

לא רק בגלל זה, אלא גם כי בנושא התוכן השר לא יקבע לחיים או למותו של ערוץ.
אם הוא לא עובר על הכבלים והלוויין, זה אומר שלמעשה לשר יש סמכות וטו – וזה
כל שר, זה לא השר הפרטני הזה – על העברה של ערוץ.

רועי פולקמן (כולנו):

איך אנחנו תומכים בסגירת המשרד, לא בגלל עניין אישי, הגיע הזמן שלא
יהיה - - -

היו"ר יואב קיש:

משרד תקשורת?

רועי פולקמן (כולנו):

ברור.

היו"ר יואב קיש:

לא הבנתי.

דנה נויפלד:

המשמעות של מה שאתם מציעים כאן עכשיו זה שלשר התקשורת תהיה זכות אישור
פרטנית לגבי ערוץ מסוים, אם הוא עולה או לא עולה לשידור.

היו"ר יואב קיש:

לא, ערוץ זעיר חדש.

דנה נויפלד:

זה לא משנה, זה ערוץ פרטני. הרי בסוף בא ערוץ מסוים לבקש בקשה. מגיע מישהו,
דופק בדלת.

מודי שרפסקי:

אבל דנה, גם ב-DTT זה ככה. גם ב-DTT, מעבר לחמישה ערוצים ייעודיים, הכול
תלוי בקיבולת.

היו"ר יואב קיש:

בדיוק, אני לא נותן את זה באוויר, זה בהתאם למגבלת - - -

רועי פולקמן (כולנו):

אם יהיו מחר 10 ערוצים, איך יוחלט מי עולה ומי לא? המדיניות הזאת, גם אם
היא לא פר ערוץ, דנה, צריך לאפשר למישהו להגיד.

מיכל רפאלי כדורי:

בחוק זה מי שביקש קודם ב-DTT.

היו"ר יואב קיש:

ככה צריך להיות, מי שביקש קודם, ברור. לא יכול להיות שלערוץ שהגיש – לאחד
הוא לא נותן, ואז בא אחד אחר ומאשרים לו.

אתי בנדלר:

לא, אבל זה לא לפי בקשה מהשר.

רועי פולקמן (כולנו):

לא, אבל אז את קובעת קיבולת.

אתי בנדלר:

זה עניין נקודתי, יש או אין קיבולת.

רועי פולקמן (כולנו):

ואם יהיה עוד שנתיים עמוס 17 שיאפשר להם עוד 100 ערוצים?

מיכל רפאלי כדורי:

קודם כל, היינו מוכנים שזה יחול משנת 21', מרגע שעמוס 8 עולה, אם הכול
בסדר. אבל כרגע מבחינתנו אנחנו לא יכולים אף ערוץ.

דבר נוסף באותו הקשר, כתוב בחוק שערוץ זעיר ישלם דמי מעבר, כפי שיקבע השר.

היו"ר יואב קיש:

אז כן כתוב.

מיכל רפאלי כדורי:

בחוק ההסדרים זה כתוב – ובמידה והוא הפיק הפקות מקור - - -

היו"ר יואב קיש:

סליחה, חוק ההסדרים לא מעניין אותי.

מיכל רפאלי כדורי:

אבל זה באותו סעיף.

היו"ר יואב קיש:

אני לא הולך לעשות copy-paste לחוק ההסדרים, זה לא מעניין אותי.

מודי שרפסקי:

אבל בדיון הראשון פה נאמר, שאם ייקבעו דמי מעבר וערוץ זעיר יעשה הפקות מקור
בסך שהוא כפול מדמי המעבר - - -

היו"ר יואב קיש:

לא לא, מה פתאום, ירד לגמרי, מאיפה הוצאתם את זה?

מיכל רפאלי כדורי:

מחוק ההסדרים.

היו"ר יואב קיש:

אז אני לא רוצה לדבר על חוק ההסדרים, אמרתי את זה שלוש פעמים.

מודי שרפסקי:

אז אין פטור מדמי מעבר.

היו"ר יואב קיש:

אין פטור מדמי מעבר, מה פתאום. תריבו עם האוצר, מה אתם רוצים ממני?

מיכל רפאלי כדורי:

תודה רבה...

היו"ר יואב קיש:

אני רק רוצה לסכם את מה שאמרנו. הטענה הנכונה היא נושא מגבלת קיבולת, וממה
שאני מבין, היא יותר רלוונטית ל-yes מהוט.

יניר פלג:

ממש לא נכון.

היו"ר יואב קיש:

אז סתם היית בשקט אתה אומר, אוקי, אז אני מתקן את דבריי: הבעיה היא קיבולת
גם ב-yes וגם בהוט. הכוונה שלנו היא לא לייצר סיטואציה, שאתם לא תוכלו בגלל
נושא קיבולת לעמוד בדרישות החוק.

דנה נויפלד:

יש לכם בעיה עם הוראה שדומה לחמש שישיות?

מיכל רפאלי כדורי:

כן.

דנה נויפלד:

למה?

מיכל רפאלי כדורי:

כי אני לוויין, אני תלויה ב-1,001 גורמים, זאת לא תשתית שלי.

דנה נויפלד:

מה זאת אומרת לא תשתית שלך?

אתי בנדלר:

היא חוכרת את זה.

מיכל רפאלי כדורי:

הלוויין הוא לא שלי.

היו"ר יואב קיש:

אבל יש לך רוחב פס שלך.

מיכל רפאלי כדורי:

אני חוכרת אותו, ועכשיו נפל עמוס 6, אז אני מתחלקת עם ממשלת ישראל בתדרים –
סורי, תמחקו את זה מהפרוטוקול.

רועי פולקמן (כולנו):

מגבלות טכניות.

היו"ר יואב קיש:

אני לא רוצה עכשיו למצוא את הפתרון. דנה, יש כן כוונה לא לשים אותם ואת השר
בסיטואציה בלתי אפשרית. לכן יש לנו את המודל של ה-DTT.

מיכל רפאלי כדורי:

חבר הכנסת, אתם יושבים פה כל הזמן ומדברים ברוממות הורדת הרגולציה. מה זה
להגיד לחברה פרטית או לחברות פרטיות "יעברו אליכם ערוצים בלי גבול ובלי
סוף", אם לא רגולציה מטורפת?

היו"ר יואב קיש:

עם כל הכבוד, אתן חברות תשתית ויש לזה משמעות.

מיכל רפאלי כדורי:

אני לא חברת תשתית, אני לא בזק ואני לא הוט, אני yes. אני חוכרת שכירה, אדם
ששוכר תשתית בלוויין של מישהו אחר, אני לא בעלת תשתית.

דנה נויפלד:

הרישיון שלכם מחייב אתכם להעביר בעלי - - -

מיכל רפאלי כדורי:

כשלקחנו את הרישיון, חויבנו לערוצים ארציים, וזה לא היה מבול של ערוצים
והיו מגבלות, וזה היה זיכיונות והיו במכרזים. עכשיו פתחו את זה לגמרי.

היו"ר יואב קיש:

כמו שאני לא הולך עכשיו לדון בסלקום ובפרטנר, אני לא הולך עכשיו לדון במצב
הרגולטורי של חברת yes, והאם היא תשתית או לא תשתית. אני לא הולך לדון בזה,
אני הולך לדון בדבר אחד בלבד, שרלוונטי למה שהחוק הזה יכול להשפיע עליכם,
וזה תוספת של ערוצים זעירים, שלא תהיה לכם התשתית להעביר אותם. דנה, אני
מבקש שתמצאו פתרון לסיטואציה הזו, שיניח את הדעת ולא יצור מצב אבסורד, שאם
אין להם תשתית, הם עדיין מחויבים להעביר מישהו שהם לא יכולים.

מיכל רפאלי כדורי:

ובחוק הזה זה ייכנס.

היו"ר יואב קיש:

בחוק הזה, אבל רק לנושא הזה.

אתי בנדלר:

אני רוצה להבין מה זה אין תשתית. נניח כשהם רוצים להקים ערוץ נוסף שלהם,
ערוץ עצמי, הוט או yes.

דנה נויפלד:

yes רוצים להביא ערוץ נוסף שהם לא מעבירים היום.

אתי בנדלר:

האם הם יהיו חייבים לתת קודם זכות קדימה לערוץ שמבקש שהוא יועבר על גבי
אותה תשתית? מה זה למעשה אין קיבולת?

מיכל רפאלי כדורי:

אתי, אין קיבולת זה אומר, שלמשל: ערוץ הקניות, ערוץ 20, ערוץ תשע, מבקשים
להיות ב-HD, ואני לא יכולה לתת להם וגם הלאה. אין תשתית זה אומר שאני
מתחלקת עם התדרים שלי, ואין לוויין נוסף אחרי שנפל עמוס 6, עם עוד גורמים
שקשורים במדינת ישראל. אף אחד לא שואל אותי לדעתי, לוקחים ממני תדרים. אני
עסק מסחרי, ערוץ כזה – אני לא יכולה לגבות עליו כסף. הוא עובר אצלי בחבילת
הבסיס. אני רוצה למצוא דברים שנותנים ערך ללקוחות שלי, או שאני יכולה לגבות
עליהם כסף או שאני יכולה להעשיר את הלקוחות האלה, ולא ברור לי אם הערוץ הזה
הוא משהו שמעשיר. תנו לנו לנהל את העניינים שלנו.

אתי בנדלר:

מיכל, נניח לשם העניין שיש מקום לעוד ערוץ אחד, יש לך קיבולת פנויה, אותו
דבר גם להוט, אבל אתם מעוניינים בערוץ הזה לעשות שימוש לשם העברת ערוץ נוסף
שאתם תרכשו מחוץ לארץ.

מיכל רפאלי כדורי:

מאה אחוז, למה שאני לא אעשה את זה?

אתי בנדלר:

אז מה שאני מנסה לומר, שהמילה "אין קיבולת פנויה" איננה נכונה בעניין הזה.
אין קיבולת מספקת כדי להתחשב באינטרסים שלכם או בצרכים שלכם לעומת הרצון
להביא ערוץ מסחרי זעיר. אני חושבת שזה שיקול מאוד מאוד לגיטימית, אני לא
אומרת את זה - - -

מיכל רפאלי כדורי:

אני מזכירה לך, אנחנו מעבירים כבר היום 12 ערוצים. 12 ערוצים שהם לא שלנו.

היו"ר יואב קיש:

אני מבקש על זה, יחד עם משרד התקשורת, לקבל איזושהי הסכמה ולהמשיך עם זה
בדיון הבא. תודה.

סעיף 5, בבקשה.

יוליה מלינובסקי (ישראל ביתנו):

זה הסעיף החדש?

היו"ר יואב קיש:

כן, זה סעיף 5 החדש. סעיף זה בא להחליף את סעיף 5 הקודם.

רעיה עדני:

אני מקריאה:

+----+----+----+----+----+----+------------------------------------+
|    | "  |    |    | 5. | (1 |                                    |
|    | תפ |    |    |    | )  |                                    |
|    | קי |    |    |    | תפ |                                    |
|    | די |    |    |    | קי |                                    |
|    | ה  |    |    |    | דה |                                    |
|    | רש |    |    |    |    |                                    |
|    | ות |    |    |    |    |                                    |
|    | וס |    |    |    | של |                                    |
|    | מכ |    |    |    |    |                                    |
|    | וי |    |    |    |    |                                    |
|    | ות |    |    |    |  ה |                                    |
|    | יה |    |    |    | רש |                                    |
|    |    |    |    |    | ות |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    |  ה |                                    |
|    |    |    |    |    | וא |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    |  פ |                                    |
|    |    |    |    |    | יק |                                    |
|    |    |    |    |    | וח |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    | על |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    |  ש |                                    |
|    |    |    |    |    | יד |                                    |
|    |    |    |    |    | ור |                                    |
|    |    |    |    |    | ים |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    |  ל |                                    |
|    |    |    |    |    | פי |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    |  ח |                                    |
|    |    |    |    |    | וק |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    |  ז |                                    |
|    |    |    |    |    | ה. |                                    |
+====+====+====+====+====+====+====================================+
|    |    |    |    |    | (2 |                                    |
|    |    |    |    |    | )  |                                    |
|    |    |    |    |    | במ |                                    |
|    |    |    |    |    | סג |                                    |
|    |    |    |    |    | רת |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    | תפ |                                    |
|    |    |    |    |    | קי |                                    |
|    |    |    |    |    | דה |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    |  ה |                                    |
|    |    |    |    |    | אמ |                                    |
|    |    |    |    |    | ור |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    | תפ |                                    |
|    |    |    |    |    | על |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    |  ה |                                    |
|    |    |    |    |    | רש |                                    |
|    |    |    |    |    | ות |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    |  ב |                                    |
|    |    |    |    |    | מג |                                    |
|    |    |    |    |    | מה |                                    |
|    |    |    |    |    |    |                                    |
|    |    |    |    |    |    |                                    |
|    |    |    |    |    |  - |                                    |
+----+----+----+----+----+----+------------------------------------+
|    |    |    |    |    |    | (1) להנגיש את השידורים לבעלי       |
|    |    |    |    |    |    |     מוגבלויות להגן על קטינים וחסרי |
|    |    |    |    |    |    |     ישע;                           |
+----+----+----+----+----+----+------------------------------------+
|    |    |    |    |    |    | (2) למנוע שידורים אסורים;          |
+----+----+----+----+----+----+------------------------------------+
|    |    |    |    |    |    | (3) לעודד את התחרות, בין היתר,     |
|    |    |    |    |    |    |     באמצעות הסרת והנמכת חסמי כניסה |
|    |    |    |    |    |    |     ומעבר לתחום השידורים;          |
+----+----+----+----+----+----+------------------------------------+
|    |    |    |    |    |    | (4) לשמור על אתיקה בשידורים        |
|    |    |    |    |    |    |     ובשידורי פרסומת;               |
+----+----+----+----+----+----+------------------------------------+
|    |    |    |    |    |    | (5) לעודד השקעה בתוכניות סוגה      |
|    |    |    |    |    |    |     עילית ובשידורי חדשות;".        |
+----+----+----+----+----+----+------------------------------------+

היו"ר יואב קיש:

זה בא להחליף, למשל, את כל 5 שמדבר בין השאר על אזרחות טובה, דמוקרטיה,
מורשת יהודית, ציונות.

איתמר אביטן:

אבל למה השתנתה היצירה העברית?

רעיה עדני:

שוב, היצירה העברית היום מגודרת בתוך האינטרס הציבורי, בחוברות זאת סוגה
עילית, ולכן אנחנו חושבים שצריך לצמצם לסוגה עילית ולא להגיד לערוצים
מסחריים מה לעשות בשאר המחויבויות.

יוליה מלינובסקי (ישראל ביתנו):

אדוני היושב ראש, אני שמחה שאנחנו הגענו להסכמות.

היו"ר יואב קיש:

רק להבין, סעיף 5 זה אותו נוסח כפי שהוגש על ידי בקשה לחוק ההסדרים. ב-5 לא
עשיתם שינוי מהטיוטה של חוק ההסדרים.

קריאה:

לא.

יוליה מלינובסקי (ישראל ביתנו):

אבל עדיין אני מבקשת כיושבת ראש הרשות, שהאינטרס הציבורי עומד בראש
מעיינינו - -

רעיה עדני:

- - גם בראש מעיינינו, שלא ישתמע אחרת.

יוליה מלינובסקי (ישראל ביתנו):

- - אנחנו כרגע הגענו לאיזה שהן הסכמות, אבל עם זאת יש לי שלושה סעיפים,
שאני מאוד אשמח שמשרד האוצר, המשפטים או התקשורת יגידו איפה נמצאת
ההתייחסות לנושא הזה: אחד – סעיף 5(ב)(1) "לקידום היצירה העברית הישראלית";
שניים – סעיף (2) "לטיפוח אזרחות טובה ולחיזוק ערכי הדמוקרטיה", אני לא
מבינה איך אפשר להוריד את הסעיף הזה. אם יש לכם פתרון לסעיף הזה, אני מאוד
אשמח לשמוע; שלוש – סעיף (7) "לשידור מידע מהימן, הוגן ומאוזן", סעיף
מינימלי שלא ניתן לוותר עליו לדעתי; סעיף (10) למנוע שידורים אסורים לפי
החוק – אלה דברים שאנחנו דיברנו והכנסתם ב-24, אבל אני ממש מבקשת התייחסות
ספציפית ל-(1), (2) ו-(7).

רעיה עדני:

לעניין שידור מהימן, הוגן ומאוזן מהימן זה לתפיסתנו אתיקה. אנחנו נתנו את
הסמכות לרשות גם לקבוע, גם להנחות וגם לפקח בתחומים של אתיקה בשידורים.
מידע מהימן, הוגן ומאוזן הוא אתיקה. אנחנו חושבים שזה קיים ושההגדרה היותר
נכונה היא להגדיר את זה בצורה של אתיקה, ולא בנוסח פרטני שהוא מעט בעייתי
לפרשנות.

היו"ר יואב קיש:

למה הוא בעייתי?

רעיה עדני:

אל"ף, הוא יותר מצמצם.

היו"ר יואב קיש:

לא, אני מוסיף את זה.

יוליה מלינובסקי (ישראל ביתנו):

אתיקה יותר מרחיב.

היו"ר יואב קיש:

הוויכוח הזה כנראה היה מהבוקר בחוץ, אנחנו עכשיו נכנסנו לחדר.

יוליה מלינובסקי (ישראל ביתנו):

חודשיים.

היו"ר יואב קיש:

אתם לא צריכים לנהל אותו ביניכם, חברי הכנסת צריכים לשמוע. אני רוצה להבהיר
את הדיון, הגעתם להבנות, עדיין מאוד חשוב לי לשמוע, איפה טוענת יוליה שהיא
מרגישה פחות נוח, ואני רוצה שחברי הכנסת ישמעו את זה. מכיוון שאת אומרת שזה
חלק מהאתיקה וזה קיים, זה בעיניי בסעיף שבהחלט נראה לי ראוי, קשה לי למצוא
סיבה לפסול אותו, ואני שואל מה הסיבה להוריד אותו.

רעיה עדני:

שוב, בעיניי זה בהכללה של אתיקה. אם אתם רוצים להוסיף ולהדגיש את זה בתוך
האתיקה – זה לא מפריע.

היו"ר יואב קיש:

אז זה לא מפריע לכם.

רועי פולקמן (כולנו):

לא במקום, אלא בתוספת.

יוליה מלינובסקי (ישראל ביתנו):

מה זאת אומרת בתוספת?

היו"ר יואב קיש:

נוסיף אותו. אפשר להוסיף סעיף (6) "לשדר מידע מהימן, הוגן ומאוזן".

רעיה עדני:

אני מעדיפה שזה יהיה ביחד, כדי שיהיה ברור שזאת אותה פרשנות.

היו"ר יואב קיש:

להכניס בסעיף 24 אתיקה בשידורי טלוויזיה ורדיו ובפרסומות ולוודא שידור
מהימן.

דנה נויפלד:

אתיקה זה יותר רחב מהדבר הזה, זה מצמצם.

היו"ר יואב קיש:

לא, לא מצמצם.

יוליה מלינובסקי (ישראל ביתנו):

מבחינתי אתיקה זה בסדר גמור, זה רק מרחיב את הסמכויות.

היו"ר יואב קיש:

אני אומר לחברי הכנסת – לקחנו את סעיף 5 בחוק הקיים, הורדנו אותו לחמישה
סעיפים. עכשיו באה ואומרת הרשות השנייה, שיש להם סעיפים כאלה ואחרים
חשובים. אני מציע, שאם נגיע להסכמות, נשאיר את זה בסעיף 5 כסעיף נוסף, ולא
לצמצם, זאת אומרת לא להתחיל לחפש את המקום. אני רוצה להוסיף אותו פה.

אתי בנדלר:

סעיף 5 דן בתפקידי הרשות וסמכויותיה באופן כללי. סעיף 24, למרות כותרת
השוליים המוטעית שהועתקה מסעיף 24 – כותרת השוליים צריכה להיות קביעת
כללים, ואם תסתכלו ברישא, גם כאן תסתכל בהצעה – ברישא נאמר מה הם תפקידי
המועצה ובאיזה נושאים היא רשאית לקבוע כללים. לכן יש חשיבות לומר את זה גם
באופן כללי, שתדעו שזה במסגרת תפקידי המועצה, ובנוסף לכך אנא קבעו כללים
בנושא.

היו"ר יואב קיש:

מאה אחוז. לגבי סעיף (1) וסעיף (2) הישנים.

רעיה עדני:

דיברנו על מידע מהימן, הוגן ומאוזן. אזרחות טובה – אני לא חושבת שזה תפקידו
של ערוץ מסחרי, שמטרתו בסוף לשדר.

קריאה:

ערוץ הכנסת - - -

רעיה עדני:

ערוץ הכנסת לא מוסדר ברשות השנייה, יש לו שידור ציבורי, זה לא העולם הזה.

היו"ר יואב קיש:

אבל אני לא רוצה ערוצים מסחריים שלא - - -

רעיה עדני:

שיעודדו אזרחות טובה?

היו"ר יואב קיש:

לא, אני מדבר על מידע מהימן, הוגן ומאוזן. דיברנו על זה. למה את לא רוצה
להתחיל דווקא עם (1)? יותר קל לך (2)?

רעיה עדני:

אין לי בעיה.

היו"ר יואב קיש:

בוא נתחיל עם (1) "קידום היצירה העברית" בישראל. אחמד, אתה בעד?

קריאה:

אני לא רואה איך זה רלוונטי לערוץ שלנו, עם כל הכבוד.

יוליה מלינובסקי (ישראל ביתנו):

האזרחים - - -

קריאה:

אנחנו אזרחי מדינה, אבל זאת היצירה העברית הישראלית.

אחמד טיבי (הרשימה המשותפת):

צריך לאמץ נוסח, שיתאים - - -

רעיה עדני:

אנחנו חושבים שקידום היצירה הישראלית בכללותה – העברית זה חלק מהישראלית,
כמובן שהיא גם צריכה להיות מקודמת, אבל בראייה כוללת.

קריאה:

למה? הערוץ הרוסי זאת לא יצירה ישראלית?

רעיה עדני:

אמרנו, בעינינו האינטרס הציבורי של קידום היצירה הישראלית בא בדמות החיוב
להפיק הפקות סוגה עילית, שאותן הגדרנו, ולכן אנחנו חושבים שהמועצה צריכה
לפעול לקידום הסוגה העילית, שהיא האינטרס שהמחוקק צריך לקבוע לקידום היצירה
הישראלית.

איתמר אבידן:

מה עם הפקות מקומיות? יש הפקות מקומיות, ובתוכן יש את הסוגה העילית. אני לא
מצליח להבין, למה אתם נוגעים עכשיו בסעיפים, שבאמת – סליחה, לא רלוונטיים
לשינוי.

רועי פולקמן (כולנו):

יש משהו קצת טכני בזה שאתה אומר סוגה עילית זה סוג – לבין זה שאתה אומר
שהמטרה כאן היא יצירה ישראלית. הניסוח הוא קצת טכנאי, אפשר לכתוב יצירה
ישראלית - - -

רעיה עדני:

הניסוח חשוב, כי בסוף זה נוסח מאוד רחב לתפקידיה של הרשות השנייה.

היו"ר יואב קיש:

אני מסכים.

רעיה עדני:

הרשות השנייה לא אמורה לדאוג בכל השידורים של הערוצים המסחריים על שלל
השידורים שלהם לקידום היצירה הישראלית, תפקידה הוא לפקח שהם ממלאים אחר
ההנחיות בהתאם לחוק, וההנחיות בהתאם לחוק הן אלה.

היו"ר יואב קיש:

ומה לגבי סעיף (2) "לטיפוח אזרחות טובה ולחיזוק ערכי הדמוקרטיה וההומניזם"?

רעיה עדני:

שוב, התחלתי להגיד קודם ואני אחזור על זה שוב, שטיפוח אזרחות טובה וחיזוק
הדמוקרטיה הישראלית הם תפקידים מאוד חשובים, אך הם אינם ערוצים חינוך ולא
ערוצי אזרחות טובה. אנחנו חושבים שנכון להשאיר את הערוצים המסחריים –
מסחריים.

אחמד טיבי (הרשימה המשותפת):

למה לפגוע בליכוד? זה נגד הקואליציה, זה לא יעבור...

היו"ר יואב קיש:

הם מורידים את זה, הם רוצים להוריד. הוא צודק, זה פוגע בליכוד...

רועי פולקמן (כולנו):

לא רק בליכוד, דמוקרטיה באופן כללי פוגעת בקואליציה.

רעיה עדני:

דמוקרטיה זה דבר חשוב, אני לא אגיד אחרת. אני לא חושבת שערוצים מסחריים –
זה התפקיד שלהם לקדם את הדמוקרטיה. מי שצריך לקדם את הדמוקרטיה זאת הכנסת,
זאת הממשלה, זה משרד החינוך, זה השידור הציבורי, אבל ערוצים מסחריים צריכים
להרוויח כסף. אנחנו רוצים לעזור להם להרוויח כסף, תחת המגבלות.

רועי פולקמן (כולנו):

להגיד שכל התפקיד של הערוצים המסחריים זה רק להרוויח כסף – אנחנו אפילו
היום בעידן האחריות התאגידית, גופים גדולים בעולם - - -

יפעת בן חי שגב:

זה אפילו לא התפקיד העיקרי שלהם. לא רק שזה לא התפקיד היחיד, זה אפילו לא
התפקיד העיקרי.

רועי פולקמן (כולנו):

נכון, אני מסכים.

היו"ר יואב קיש:

מועצת הכבלים והלוויין, את גם היית באופן עקרוני בעד? שמענו את הדעה של
יוליה שמאוד רוצה את זה.

יפעת בן חי שגב:

אני הבנתי שדעותיי מעוררות פה התלהטות, אז אני אשמור את דעתי.

היו"ר יואב קיש:

לא, דעותייך חשובות, בתור מישהי מנוסה, אני בהחלט רוצה לשמוע את הדעה שלך.

יפעת בן חי שגב:

אז אני אומר את דעתי כאזרחית.

היו"ר יואב קיש:

עם הניסיון שיש לך.

יפעת בן חי שגב:

כן, וההשכלה. יש סעיף אחד שחסר, והוא נוגע למתן ביטוי למגוון תרבותי
ומיעוטים בחברה הישראלית. בעיניי הוא חשוב, והוא לא רק סמלי, ואני משערת
שלשר התקשורת הנוכחי הוא במיוחד חשוב.

היו"ר יואב קיש:

עכשיו השאלה שעולה פה אם כך היא האם אנחנו מצמצמים את תפקידי הרשות השנייה
כדי להקל על הרגולציה והולכים ל-mode של מינימום התערבות עם מינימום
הגדרות, שזאת היתה התפיסה הבסיסית של משרד האוצר ומשרד התקשורת, או שאנחנו
נשארים בתפיסה שהיא מאוד נכונה – אם אתה שואל אותי, כל סעיף פה מ-5 הקודם,
אני חי אתו מצוין, הוא עונה לצורך מסוים, אין לי שום בעיה אתו והוא דווקא
נראה לי טוב, אבל יש פה תפיסה חדשה שאומרת: עם כל הכבוד, אנחנו לא רוצים
להתערב לערוצים המסחריים, בשוק תחרותי, בכל הנפש שלהן פנימה ולתת את זה
עכשיו לרשות השנייה שתחליט: סליחה, אין פה מספיק תרבות עמים ואין פה מספיק
הקניית השכלה. כל סעיף פה הוא טוב, השאלה היא שאלה מהותית, האם משנים את
הדיסקט או לא.

דנה נויפלד:

אם אני יכולה להתחבר למה שאמרת, הסעיף הזה נכתב ב-1990. אני חוזרת כל פעם
לאותו קטע, כי ב-1990, לפני שיצרו את החוק, לא היה שידור מסחרי בכלל,
והתפיסה היתה של שידור ציבורי על ידי גופים פרטיים, זאת היתה התפיסה.

מאז קרו כמה דברים – קודם כל, עברו כמעט 30 שנה; חוץ מזה הוקם מחדש תאגיד
השידור הציבורי, שניתן לו חוק חדש גם עם תפקידים ומטרות חדשות.

רועי פולקמן (כולנו):

עמדת משרד התקשורת שהתאגיד צריך להמשיך לשגשג? כי אני שומע את שר התקשורת
מעת לעת מדבר על זה שלא צריך תאגיד שידור ציבורי בכלל.

שירלי שיף:

הוא מעולם לא אמר דבר כזה. מעולם הוא לא אמר דבר כזה.

קריאה:

הוא התראיין אתמול ואמר שהוא בעד.

רועי פולקמן (כולנו):

כן, הוא אמר שהוא בעד שידור ציבורי? אל"ף, זה משמח אותי מאוד לשמוע. הוא לא
אמר את זה? אני שמעתי, אבל אחלה. משמח אותי מאוד לשמוע.

דנה נויפלד:

התפיסה שאנחנו הולכים לשוק תחרותי וכל אחד יכול לעלות ולשדר ויש מגוון של
ערוצים, וכול ערוץ יכול לתת תוכן שונה. הערוצים עצמם אמורים לספק תוכן
מגוון, וזה לא יותר התפקיד של המועצה או של הרשות להגיד איזה תוכן ראוי, לא
ראוי, מה נכון שיהיה יותר ומה נכון שיהיה פחות.

היו"ר יואב קיש:

אני רוצה להגיד מילה לחבר הכנסת איתן כבל, כי דעתו מאוד חשובה לי, ואני
רוצה שהוא יהיה אתנו בדיון. המציאו פה סעיף 5, שהוא לנגד עיניך, הוא הרבה
יותר מצומצם. אז אמרנו: רגע, ננסה לראות אם יש סעיפים ב-5 הקודם שאנחנו
רוצים בכל זאת לשמר. התחלנו עם סעיף שאומר "שידור מהימן, הוגן ומאוזן", שזה
היה נראה כאילו טריוויאלי, ואז התחלנו להיכנס לכל הסעיפים האחרים – קידום
היצירה העברית, הערבית, הישראלית, אזרחות טובה, תרבות עמים, פריפריה. כל
הסעיפים פתאום נראו טובים, למה אנחנו נוגעים בזה? ואז אמרנו שהמהות פה זאת
הגישה.

יש פה גישה אחרת, שאומרת: אלה לא תפקידי הרשות השנייה בעולם של הערוצים
המסחריים. לא יכול להיות שאנחנו עוד פעם במדיניות של לפני 30 שנה, כשעשינו
שידור ציבורי פרטי ואז אנחנו בכל החוקים האלה. אז השאלה האם הוועדה רוצה
לקחת את הגישה של המשרדים ולהגיד: אנחנו בעולם רגולטורי חדש, רפורמה
משמעותית במשימות הרשות השנייה – וכל הסעיפים האלה שכולם בפני עצמם טובים,
אבל בתפיסה העקרונית הם לא צריכים להיות נוכחים – אנחנו הולכים לעולם חדש,
או שאנחנו נשארים בעולם הישן.

רועי פולקמן (כולנו):

ברור שאיפה שיש בירוקרטיה וגם רגולציה מיותרת, אני תומך בזה.

היו"ר יואב קיש:

אתה תומך ברגולציה מיותרת?

רועי פולקמן (כולנו):

לא, אני תומך בהורדת רגולציה מיותרת, אבל המחשבה גם בעולם הכלכלי שריבוי
באופן אוטומטי מייצר מגוון ואיזון היא לא נכונה, כיוון שבסוף יש נטייה
לגופים מסוימים להיות מאוד חזקים, ואז אתה תגלה שיש לך את הגופים החזקים
שמשתלטים על העיקר.

אני גם אגיד יותר מזה, זה גם יוצר תפיסת עולם שיש לכל מגזר – אפרופו גיוון,
לכל מגזר יהיה – את הערוץ שלו ונגיד יש גיוון במדינת ישראל. אני לא חושב
שכבר יש מדורת שבט כמו בימי ערוץ 1, אבל עדיין היכולת הזאת שבפרהסיה
הציבורית מגוון הוא לא רק בגלל שיהיה ערוץ ברוסית וערוץ בערבית וערוץ
באמהרית - - -

היו"ר יואב קיש:

איך אתה רוצה שהם יכפו מגוון?

רועי פולקמן (כולנו):

לכן אני חושב שהסעיף הזה ממילא הוא מרכיב יותר נורמטיבי הצהרתי, כיוון שגם
קודם, מה זה להגיד מגוון?

היו"ר יואב קיש:

אתה חי טוב עם "שידור מידע מהימן, הוגן ומאוזן".

רועי פולקמן (כולנו):

זה בוודאי צריך להיות. אני חושב שגם מה שציינה כאן ד"ר יפעת בן חי שגב – זה
לא עקרוני, אבל אני רק אומר שאם נגלה שבזמן prime time בסעיף 80% מהציבור
רואה בסוף ערוץ אחד, אז מה תגיד? שלכאורה יש מגוון, כי יש תחרות בשוק, מותר
לשדר ומגוון הציבור הישראלי מתבטא ב-20 ערוצים, אבל בסוף 80% מהציבור זה
כמו שיח על הבנקים, זה כמו שיח על כל דבר, רואים ערוץ מסוים ב-prime time,
אז האם למועצת הרשות השנייה אין לגיטימציה להגיד למשל: אני מצפה שיהיה
מגוון, שיראו שם גם ערבית?

היו"ר יואב קיש:

זה בדיוק העניין, אתה פוגע בדיוק בבסיס של הרפורמה, אתה הורג את הבסיס של
הרפורמה.

רועי פולקמן (כולנו):

כי אני חושב שזה רך, גם מה שהיה קודם היה רך.

היו"ר יואב קיש:

לא, זה לא רך.

רועי פולקמן (כולנו):

אבל בסוף 80% יראו את זה.

רעיה עדני:

חבר הכנסת פולקמן, אני חושבת שאין לנו מחלוקת עקרונית, אני פשוט חושבת שאם
תקרא את כללי הרשות השנייה ואת כללי התקשורת מה הם עשו עם המגוון והביטוי
הזה, אני לא בטוחה שתדבר אותו דבר. אני חושבת שבסוף לתת סמכות מאוד מרחיבה
בלי לכוון אותה ולצמצם אותה - - -

יפעת בן חי שגב:

מה הם עשו? אולי תספרי מה הם עשו.

רעיה עדני:

אם אתם רוצים, יש לי גם את כללי הרשות השנייה.

יפעת בן חי שגב:

לא, תספרי, כי אני לא יודעת.

רועי פולקמן (כולנו):

מה יישאר? שתפקיד הערוץ זה רק לעשות כסף?

רעיה עדני:

לא, תפקיד המועצה זה לדאוג שהערוצים המסחריים עומדים בתנאי החוק.

רועי פולקמן (כולנו):

ואתיקה?

רעיה עדני:

אתיקה חד-משמעית צריך להיות שם.

היו"ר יואב קיש:

יש, מידע מהימן אני רוצה. סעיף (7) אני אכניס.

רעיה עדני:

שוב, אפילו שהמידע יהיה מאוזן זה חשוב מאוד, אנחנו לא מתנגדים לזה ברמה
העקרונית. מגוון קולות נתון לפרשנות גם, מה הוא מגוון קולות? כמה אחוזים
צריך להיות?

היו"ר יואב קיש:

אני אלך עם מה שיחליטו חברי הכנסת. יש פה אחת משתי גישות. סעיף (7) אני
רוצה להכניס, אין לי בעיה אתו, להם אין בעיה אתו, הוא מדבר על שידור מידע
מהימן, הוגן ומאוזן, זה ייכנס, it goes without saying, אבל עכשיו יש פה
שאלה עקרונית. חבר'ה, אנחנו צריכים להחליט למה אזרחות טובה ודמוקרטיה יותר
חשוב משידורים בשפה הערבית או ביטוי למגוון התרבותי. אני לא אכנס לזה בכלל
עכשיו, או שאנחנו נשארים בדוקטרינה הישנה עם כל הרשימה, שתמשיכו לפקח
והערוצים המסחריים; או שאנחנו אומרים מה שאומרים המשרדים, אנחנו בעולם אחר
שאנחנו לא יכולים לבקש מרגולטור לנהל את השידור הציבורי.

רועי פולקמן (כולנו):

לא, הטענה החזקה שממילא אין להם כלים לאכוף את זה.

היו"ר יואב קיש:

גם אם הם מנסים.

איתן כבל (המחנה הציוני):

אדוני היושב ראש, אני מניח ששרן לא הגיעה, כי היא לומדת את החוק... אני
אומר את זה אליה בחיבה גדולה...אני רוצה להזכיר שהיתה לי הזכות להניח את
חוק הרישיונות יחד עם הנשיא דהיום, רובי ריבלין, ועל בסיס זה היתה ועדה
ועברו מזיכיונות לרישיונות. בתפיסת העולם שלי, צריך להוריד את הרגולציה
כמעט לאפס.

היו"ר יואב קיש:

זה מה שהם עשו פה.

איתן כבל (המחנה הציוני):

אני רוצה להסביר את העניין. איפה הבעיה המרכזית? ואני חוזר ואומר לך שזו
הטעות הגדולה שאנחנו עושים בחוק כל הזמן, למרות שאני אתך. אתה איש הגון
והכול בסדר גמור, ואני לא רוצה לחשוב אם היה מישהו אחר במקומך. תראה מה אתה
מנסה לעשות – זה לא ענף, זה גזע מרכזי בתהליך החקיקה והתפיסה, מה מקומה של
הרשות השנייה וכל הכללים הנוגעים אליה. ועכשיו ככה בשיח שהוא כמעט שיח
מסדרון צדדי, הוא לא הנושא המרכזי שלשמו התכנסנו כאן, אנחנו עכשיו רוצים
לקבוע את כל הכללים מחדש, מה מקומה של הרשות השנייה בתוך המשחק. היא
הנותנת, כי כשאתה התחלת לצלול פנימה, אתה אומר: הא, יש פה משפט יפה, אחר כך
אתה עובר למשפט הבא, אתה אומר: הא, יש פה משפט יפה, ואתה מוצא את עצמך
בדילמות האלה.

לא סתם פתחתי ואמרתי שאני רוצה להוריד את הרגולציה למינימום של המינימום של
המינימום, אבל זה לא הוגן גם כלפי, כמי שחושב שצריך להוריד את הרגולציה
הזאת – כשדרך אגב אנחנו מתכנסים פה בעניין אחר לגמרי – אנחנו נתחיל לקבוע
כללים חדשים לרשות השנייה או למועצת הכבלים והלוויין, כשאתה יודע שאני חושב
שבכלל צריך כללים חדשים והכול הכול הכול חדש.

אפשר לבוא ולהגיד: אוקי, זה באמת פג תוקפו, יש כמה סעיפים שאתה יכול להגיד:
תשמע, אבד עליהם הכלח, זה באמת זועק לשמים שזה מונח לפתחם. אם אתה שואל
אותי, כל סעיף שאנחנו מורידים בלי שהתחבטנו סביבו ועברנו אותו והוא עבר את
המשרדים והם התווכחו ביניהם, עם כל הכבוד לאוצר - - -

דנה נויפלד:

זה עבר את המשרדים.

היו"ר יואב קיש:

לא, הם כולם ביחד שם.

איתן כבל (המחנה הציוני):

ברור לי, אני הבנתי, הכול בסדר, אבל זה לא היה אמור להיות על החוק של שרן
השכל.

דנה נויפלד:

יש הרבה דברים שנכנסו ככה.

איתן כבל (המחנה הציוני):

ברור לי, אני יודע את זה. שימי לב מה את אומרת כשזה קורה, כשאנחנו חברי
הכנסת מביאים רעיונות כאלה – מה פתאום. עכשיו כשזה מהצד השני? אני אומר לא,
אני אומר שזה כבד מדי. מה היא רגולציה נכונה – זה נושא כבד מדי מדי. אני
אומר לכם ש-80% מהדברים שמתקיימים היום, לא הייתי לוקח אותם למקום אחר אתי.
במקרה הזה, רק ייצא שכרנו בהפסדנו.

היו"ר יואב קיש:

אני מבין בהחלט מה שאתה אומר. אנחנו לא עוסקים בדברים בעלמא, יכול להיות
שאנחנו נתכנס בוועדת הכלכלה עוד שבועיים מהיום ונדון בזה במסגרת חוק
ההסדרים. גם את זה צריך לשים את השולחן.

איתן כבל (המחנה הציוני):

נכון.

היו"ר יואב קיש:

יש שתי אפשרויות מבחינת איך שאני רואה את זה כרגע. למה היה לי נוח עם הסעיף
הזה? כי בסוף יושבים פה כל המשרדים, וזה להערתך, בסוף אי אפשר להתעלם
מהמלצות המשרדים. כל המשרדים פה תומכים במהלך הזה, ויש אמירה ברורה של
הממשלה שרוצה לקדם את זה.

יושבת פה יושבת ראש הרשות השנייה ומביעה מורת רוח מחלק מהדברים ולא מסכימה
במאה אחוז, אבל הצליחו לבנות איזושהי הסכמה לפחות לגבי העניין הזה.

אז מגיעה השאלה שלנו כחברי הכנסת. אנחנו באנו לפה כדי לבנות סעיף 5, אני
מזכיר לכולם את המשימה הראשונית. סעיף 5 שמתייחס לערוצים זעירים, וזה חשוב
להגיד. אז אמרו לי היועצים המשפטיים: תשמע, יש לנו סעיף 5, שאנחנו רוצים
שילך לכל השוק, לא רק לערוצים זעירים וזו המטרה שלנו, אז אמרנו: אוקי, אם
זה בהסכמות, בוא נעשה את זה עכשיו.

כרגע, כמו שאני רואה, על הפרק מבחינתי יש שני נתיבים אפשריים, ואני אשמח
לשמוע מה דעתך איתן. אני בכל מקרה הייתי הולך לקבל את זה כסעיף לערוצים
הזעירים בוודאי, והייתי משנה את סעיף (5) של ההשקעה בסוגה עילית, שזה לא
רלוונטי לזעיר, ומכניס את (7) לשמוע מידע מהימן, הוגן ומאוזן. את זה הייתי
מכניס, וזה לערוצים הזעירים. לזעירים אנחנו פותרים את הבעיה לגבי סעיף (5),
ועכשיו השאלה אם אנחנו לוקחים את ההחלטה כרגע לעשות את זה על כל המסחריים,
או אומרים למשרדים: תשמעו, אנחנו רוצים שיהיה דיון בוועדת הכלכלה במסגרת
חוק ההסדרים על כל הסעיף. אלה שני הערוצים. אני אשמח לשמוע את המשרדים
בהתאם לעניין הזה.

רעיה עדני:

עמדתנו שאין אפשרות להחיל את זה רק על הערוצים הזעירים. אנחנו לא רואים
בסיס לסיבה שעל הערוצים הזעירים תחול רגולציה מסוג אחד, ועל הערוצים
המסחריים האחרים תחול רגולציה מסוג אחר.

היו"ר יואב קיש:

את לא יכולה להגיד את זה.

רעיה עדני:

יש עילה לסיבה שזה לא צריך לחול על ערוץ קטן. נגיד חובות של סוגה עילית,
אנחנו מבינים שערוץ קטן שרק קם ושעוד יש לו אופק, זה מידתי, אבל למה הם
צריכים לשדר את המגוון והם לא? למה צריכה לחול מערכת כללים - - -

היו"ר יואב קיש:

מגוון, יש לזה גם משמעות כלכלית – לשדר שידורים בערבית, תרבות עמים, מורשת
יהודית, אזרחות טובה, לכל זה יש משמעות כספית.

רועי פולקמן (כולנו):

צריך להיות נוסח מצומצם יותר, אבל על כולם.

רעיה עדני:

אנחנו חושבים שהרגולציה צריכה להיות אחידה על הרישיונות המסחריים. אם כל
הרעיון היה להביא ולפתוח את השוק למגוון, אז הוא גם היה להפחית את הרגולציה
באופן שווה לכולם, כדי שתוכל להתקיים פה תחרות. בעינינו, אסור לעשות חלק
וחלק.

היו"ר יואב קיש:

אז את אומרת שזו הסיבה, שאנחנו נאלצים לקחת את ההחלטה עכשיו, כדי לא לייצר
אפליה בין זעירים למסחריים גדולים במהות, בגלל שאת אומרת שאלה סעיפים של
מהות, ואין פה מהות עסקית לצורך העניין.

נחשון אקסלרד:

ככל שאדוני מתכוון ללכת לכיוון של הישארות עם סעיף 5 כמו שהוא - -

היו"ר יואב קיש:

אתם פטורים ממנו בכל מקרה.

נחשון אקסלרד:

מה זאת אומרת אנחנו פטורים?

היו"ר יואב קיש:

כי זעירים לא מחויבים להשקעה.

נחשון אקסלרד:

בסדר, אבל אני מדבר עכשיו על סעיף (5), יש לנו סעיף 5(ב)(1) עד (10).

- - ככל שאדוני מתכוון ללכת לכיוון הישארות עם סעיף 5 כמו שהוא, אני למשל
בא ואומר שלעניין ערוץ הלא TV – "לקידום היצירה העברית הישראלית" לא כל כך
רלוונטי.

היו"ר יואב קיש:

ברור, ברור. לא אשאר עם זה לזעירים.

נחשון אקסלרד:

יותר מזה, "למתן ביטוי למורשת היהודית וערכיה".

יפעת בן חי שגב:

חשוב לי מאוד להגיד את הדברים האלה לחברי הכנסת, ואני באמת כבר משתמשת
בלשון של "מפצירה בכם". קודם כל, רגולציה זו לא מילה מגונה, אני חייבת
להגיד. יש פה איזה שיח לא בריא סביב העניין הזה, שלצערי, גם כן מקודם על
ידי גורמים ממשלתיים כאלה או אחרים.

אבל רגולציה נכונה ובמידה היא מאוד נחוצה – היא נחוצה גם לגופי השידור. אין
חולק על כך שיש לעדכן את הרגולציה ויש להפחית אותה ויש להתאים אותה ויש
לעשות בה עוד הרבה מאוד דברים. אני הראשונה שקמה ועשתה את זה, פשוט התפרקתי
מסמכויות, במסגרת מה שיכולתי, אבל צריך להבין שהמשמעות של זה היא כפולה:
אחד – נכון, זה בא לידי ביטוי גם בכמות, בהפחתת הכללים, אבל לפני זה זה בא
במשהו שאני מצטערת לומר לכם, שלצערי לא נעשה פה, וזאת הבחנה בין עיקר וטפל
ותעדוף. לפני שאנחנו הולכים למחוק; לפני שאתם רצים למחוק סעיפים שיש להם
משמעויות – קודם כל תתעדפו, תגדירו מה הוא העיקר ומה הוא הטפל. לאחר מכן
תחליטו מה ניתן למחוק.

גם באמריקה הגדולה, שהיא מודל ומופת להיעדר רגולציה, שהעיניים נשואות אליה,
למשל הנושא של הגנה על המיעוטים נמצא בכללי ה-FCC, וזה אות ומופת
לדה-רגולציה, אז תביאו את זה בחשבון כדוגמה.

יצחק קליין:

העיקרון שאני חושב עליו כשאני שומע את הדיון הזה הוא העיקרון של ג'יימס
מדיסון – הכוח למסות, או בעניין זה להטיל חובות, הוא הכוח להשמיד. כשאנחנו
מדברים על מסגרת רגולטורית, אנחנו צריכים לזכור שכאשר נותנים לרגולטור
סמכות להחליט מה גורם פרטי יעשה או לא יעשה, במיוחד בתחום הביטוי, זה
היכולת באיזשהו מועד בעתיד שרגולטור פלוס יועץ משפטי פלוס בית משפט יחליטו
– כפי שקרה לפני חודש – שמישהו יפסיק לשדר, אם הוא לא מתאים את עצמו ואת
ההוצאות שלו למה שנראה לרגולטור. לכן אני חושב שהעיקרון, הדבר החשוב ביותר
שקורה פה הוא בדיוק כך, שמי שבא לשדר לציבור כמשדר עסקי, just leave it
alone.

היו"ר יואב קיש:

אז אתה אומר מה שמציעים עכשיו המשרדים.

יצחק קליין:

אני חושב שמה שמציעים המשרדים הוא בגדול טוב. אני חושש מאוד מפני (ב)(5).

היו"ר יואב קיש:

"לעודד השקעה בתוכניות סוגה עילית ובשידורי החדשות".

יצחק קליין:

מה זה לעודד? צו בית משפט? צו רגולטור? אני לא מבין את השפה הזאת "לעודד",
או שתקבע סכום, או שתקבע אחוז או just leave it alone.

קריאה:

זה קבוע כבר.

רועי פולקמן (כולנו):

לא, נקבע, הצבענו עליו קודם.

היו"ר יואב קיש:

האמת שמכל הסעיפים האלה, הוא נראה באמת סעיף - - -

רעיה עדני:

שוב, מכוחו נקבע האופן שבו מכירים בסוגה העילית. המחוקק אמנם קבע מה האחוז
שצריך, אבל בסוף צריך לקבוע מה נכנס תחת הקטגוריה של האחוז.

היו"ר יואב קיש:

אבל מה זה לעודד? להגיד להם שיעשו יותר?

רעיה עדני:

זה סעיף שמגדיר את תפקידיה של המועצה. תפקידי המועצה הם בין היתר לעודד
השקעה בתוכניות סוגה עילית.

לאה ורון:

הם יכולים לעמוד ולמחוא כפיים ליד הערוץ?

היו"ר יואב קיש:

אבל מה זה לעודד? הם צריכים לפקח על ההשקעה הכספית, אולי לשמור על ההשקעה.
אני לא יודע, מה זה לעודד?

אתי בנדלר:

זה מה שאמרתי, ב-24(1) הם עשו הבחנה בין התפקידים באופן כללי לבין איך
מביאים את זה לידי ביטוי.

היו"ר יואב קיש:

לצורך העניין, אם יהיה כתוב במקום "לעודד" – לשמור השקעה בתכנית סוגה עלית?

אתי בנדלר:

אין פה שמירה, איזה שמירה?

מיכל רפאלי כדורי:

האמת גם בחוק התקשורת המילה "לעודד" מיותרת. יש מפקחים – שיפקחו עלינו, ולא
יעודדו אותנו.

דנה נויפלד:

בסעיף 5 היום כתוב "לקידום היצירה העברית הישראלית". אנחנו לא אומרים עוד
לקדם, שזה אופרטיבית ויש לזה משמעות יותר מעשית, אלא לעודד – זה היה
הרעיון.

היו"ר יואב קיש:

אני מבין שאת מעודדת את התחרות, למשל בסעיף (3) "לעודד את התחרות" אני מבין
וגם כתוב מה, אבל מה זה "לעודד השקעה בתוכניות סוגה עילית ובשידורי חדשות"?

מיכל רפאלי כדורי:

זאת מילה מלפני 25 שנה, שהיה עליה ויכוח אצל היועץ המשפטי לממשלה. הייתי
שם, ישבתי בחדר של מני מזוז יחד עם אחותו, הוא היה משנה ליועץ המשפטי
לממשלה. אחותו היתה היועצת המשפטית של משרד האוצר. אני הייתי יושבת ראש
המועצה, וטענתי שהמילה "לעודד", כשהממשלה כותבת "לעודד", זה אומר לתת לי גם
כסף מהכיס, וזכיתי בטענה שלי, והמדינה נתנה שבעה מיליון שקל לקרן.

היו"ר יואב קיש:

משרד האוצר, זה מה שאתם מתכוונים כשאתם כותבים "לעודד"?...

מיכל רפאלי כדורי:

זאת חוות הדעת של מני מזוז, יש לי אותה.

רעיה עדני:

עברו 30 שנה.

מיכל רפאלי כדורי:

כמו במכסות וכמו במים, המדינה לא צריכה לעודד אותי, יש חוק – היא צריכה
לפקח עלי. די עם ה"לעודד".

היו"ר יואב קיש:

יש לי הרגשה שהמילה הזו לא כל כך מוצלחת.

קריאה:

למה? אם המילה הזאת אומרת שהממשלה נותנת כסף, תשאירו אותה...

יצחק קליין:

הבית הזה אימץ קוד לגבי תאגיד השידור הציבורי, כמעט נקי – כמעט נקי מכל
תוכן, יש שם דמוקרטיה, יש שם מורשת ישראל. המזל של תאגיד הציבור שאין עליו
מפקח, הוא מחליט בעצמו איך הוא מקיים את ההוראות לגבי דמוקרטיה ומורשת.
הבעיה פה שתהיה רשות בירוקרטית עם יועצים משפטיים, שתחליט מי ממלא אחר
"הוגן", שגם לא הייתי מתנגד לו, מי ממלא אחר "מיעוטים".

אלעד כהן:

אנחנו חושבים שאין מקום להבחנה בין ערוצים מסחריים לערוצים זעירים מבחינת
התפקידים של הרשות השנייה, חוסר השוויון פה - - -

היו"ר יואב קיש:

אבל לא ללכת למסלול דו-נתיבי בעניין הזה.

רועי פולקמן (כולנו):

יש בזה הגיון.

היו"ר יואב קיש:

אני מקבל את ההערה. ראשית, אנחנו לא נעשה פה שני עולמות בנושא של התפקידים.
כן חשוב לי להוביל את הדה-רגולציה בגלל שכל המשרדים רוצים – גם ברשות וגם
השרים, אני חושב שזה מהלך חשוב. אני כן רוצה להכניס את סעיף (7) שהצטרף
לנוסח, ולכן לקרוא לו לצורך העניין סעיף (ב)(6), ואז אני מציע לחברים – אני
רוצה לשמוע את התייחסותכם – שנחליף את סעיף (5) כפי שהציעו יחד עם ב(6),
שהוא (7) הישן "שידור מידע מהימן, הוגן ומאוזן".

איתן כבל (המחנה הציוני):

אני חושב שצריך להצביע בעד, רק לאור העובדה שכל המשרדים האלה הסכימו
ביניהם...

רועי פולקמן (כולנו):

השאלה אם במקום "לעודד" – לפקח, כדי שתהיה סמכות לפקח על ההגדרות שנעשו.

היו"ר יואב קיש:

סעיף (5) במקום "לעודד".

קריאה:

וגם איך אתה מחריג את זה מהערוצים הזעירים.

רעיה עדני:

זה עלה לי ב-10 שנים בערך ההסכמה הזאת.

היו"ר יואב קיש:

פה זה כתוב דווקא יפה. במקום "לעודד" בסעיף (5) - - -

רועי פולקמן (כולנו):

מה הבעיה אם מחר יחליטו לתמוך בכסף ביצירה מקורית?

היו"ר יואב קיש:

אני שואל את עצמי, למה זה בכלל שם?

רעיה עדני:

לשמור?

אתי בנדלר:

לשמור על מה?

היו"ר יואב קיש:

על ההשקעה.

אתי בנדלר:

איך שומרים על השקעה?

היו"ר יואב קיש:

במקום "לעודד" – "להבטיח".

מיכל רפאלי כדורי:

איתן, זה יחזור לך בחוק ההסדרים, שתזכור את ה"להבטיח".

אתי בנדלר:

אני הייתי מציינת כך גם ב-(3) לשנות את המילה "לעודד" – ב"להבטיח".

זיו גלעדי:

לא, אבל יש משמעות אקטיבית לפעמים.

היו"ר יואב קיש:

ב-(3) אני לא רוצה, ב-(3) זה דווקא טוב לי "לעודד".

אתי בנדלר:

אני לא יודעת איך מעודדים.

היו"ר יואב קיש:

כתוב "בין היתר, באמצעות הסרת והנמכת חסמי כניסה".

אתי בנדלר:

ומה חוץ מ"בין היתר"?

היו"ר יואב קיש:

להגיד להם: תעשו תחרות.

אתי בנדלר:

קבוצת מעודדות עם פונפונים?

היו"ר יואב קיש:

זה נכון, זאת אותה בעיה, אבל פה יש לפחות איזושהי הגדרה.

אני מתכנס, אני רוצה לקרוא את סעיף 5 ולהעלות אותו להצבעה. חברים, אני
מקריא את סעיף 5. בסעיף 5(ב)(5), החובה הזו לא חלה על הערוצים הזעירים. שם
בהתייחסות לזעירים, זה לא יחול עליהם.

רעיה עדני:

אלה תפקידי הרשות, אין צורך להתייחס לזעירים באופן ספציפי.

היו"ר יואב קיש:

אם לפרוטוקול ברור שזה לא קשור לזעירים, אין לי בעיה עם זה.

איתמר אביטן:

אנחנו מורידים את הנושא של קידום היצירה העברית הישראלית?

היו"ר יואב קיש:

הכול הורדנו, הכול.

איתמר אבידן:

אתם רציניים?

היו"ר יואב קיש:

כן, למה שאחמד טיבי יצביע בעד?

איתמר אבידן:

אפשר להגיד שאפשר להוריד את הערוצים - -

היו"ר יואב קיש:

דיברנו על זה.

איתמר אבידן:

- - אבל למה להוריד את קידום היצירה העברית?

היו"ר יואב קיש:

זה בתוך הסוגה.

איתמר אבידן:

לא, זה לא רק סוגה. אבל הפקות מקומיות זה לא רק סוגה.

היו"ר יואב קיש:

המגבלות הכספיות של הערוצים לא קשורות לסעיף הזה בכלל, הכול נשאר אותו דבר.
יש פה תפקידים של הרשות. אותו דבר יכול מישהו להגיד לי: סליחה, אתה מוריד
את הביטוי "למורשת היהודית, ערכיה ולערכי הציונות"? ואותו דבר יבוא מישהו
ויגיד: רגע, "אזרחות טובה ולחיזוק ערכי הדמוקרטיה וההומניזם" אתה מוריד?
כן, ואני ממשיך להקריא לך. כל סעיף פה הוא סעיף חשוב, וזאת גישה מול גישה.
אנחנו הולכים עם הגישה של המשרדים.

איתן כבל (המחנה הציוני):

מה זה מפריע לכם?

איתמר אבידן:

כי אנחנו בסופו של דבר מדברים על 60% הפקות מקומיות, שבתוכן נמצאת הסוגה.
בוודאי שאנחנו רוצים שהרשות השנייה תקדם את השפה העברית, שזה בסופו של דבר
מקדם את התעשייה המקומית, ולא רק את הסוגה העילית. זה מה שהם אומרים, הסעיף
רשום פה בצורה ברורה, אני לא מבין.

היו"ר יואב קיש:

אני אסביר עוד פעם איתמר, זה לא משנה כלום למחויבויות הכלכליות של הערוצים,
כלום.

איתמר אבידן:

רק הפיקוח.

היו"ר יואב קיש:

נכון, עדיין יהיה פיקוח, אבל תראה בסעיף 24 שיש השקעה בתוכניות סוגה עילית
ואופן הכרה בהם, זה מופיע.

איתמר אבידן:

כבוד היושב ראש, אנחנו בונים מאוד מאוד על כל מה שנעשה פה, בנושא פיקוח, כי
בסופו של דבר כל מה שאנחנו אומרים ללא פיקוח – אנחנו נהיה מאוד בבעיה, ולכן
מבחינתנו הרשות השנייה היא משהו שאנחנו צריכים לסמוך עליו ביום שאחרי.

היו"ר יואב קיש:

הם לא איבדו שום דבר מהכלים שלהם בפיקוח הכלכלי.

רועי פולקמן (כולנו):

רק ללכת רגע עם המחשבה, "לעודד" או לפקח – גם יכול להיות שמחר ייצא דוח, הם
לא יכולים לכפות כלום, אבל אם מחר הרשות השנייה תגיד: הנה דוח ההשקעה של
הערוצים ביצירה ישראלית, לא קשור לסוגה עילית, וזה יהיה סוג של שיימינג.

היו"ר יואב קיש:

לא, יש קנסות.

רועי פולקמן (כולנו):

יבוא פה אחד הערוצים ויגיד: אתה עושה לי שיימינג, אני מגלה שההוא הוציא פי
20 ממני על יצירה ישראלית, תראו את הערוץ הזה ולא את הערוץ ההוא.

היו"ר יואב קיש:

לא, אבל זה לא קשור. יש להם היום מחויבות פורמלית כספית להפקות מקומיות,
וזה מה שהם צריכים לפקח.

רועי פולקמן (כולנו):

יואב, מה שהוא אומר זה שבסוף לגוף הזה יש עוד תפקידים. תרצה יוליה להגיד:
אני מוציאה את מדד ההשקעה ביצירה הישראלית כתפקיד מחנך.

היו"ר יואב קיש:

זה לא תפקידה יותר.

רועי פולקמן (כולנו):

למה לא? הם ילכו לבית משפט, למה זה לא תפקידה?

היו"ר יואב קיש:

תפקידה מאוד פשוט בעניין הזה של הפקות מקור וסוגה עילית, היא לא צריכה לחנך
את השוק, אנחנו לא בעולם הזה.

רועי פולקמן (כולנו):

בתור גוף של המדינה, היא יכולה להגיד: אני רוצה להוציא מדד להשקעה ביצירה
ישראלית, מדד של יוליה.

היו"ר יואב קיש:

היא לא צריכה אישור מאף אחד לזה.

רועי פולקמן (כולנו):

הם ילכו לבית משפט, הם יגידו שאסור לה, שזה לא תפקידה.

היו"ר יואב קיש:

איפה כתוב שאסור לה?

רועי פולקמן (כולנו):

הם יקראו את הפרוטוקול, ילכו לבית משפט.

היו"ר יואב קיש:

איפה כתוב שאסור לה?

רועי פולקמן (כולנו):

כי אנחנו עכשיו אומרים שהוצאנו את זה מהנוסח כי אסור לה, והם ילכו לבית
משפט על זה.

היו"ר יואב קיש:

יש לה משימות מוגדרות.

רועי פולקמן (כולנו):

זה נכון, לפיקוח, אבל אם מחר היא תרצה לעודד, לעודד זה במידע.

היו"ר יואב קיש:

ואם היא מחר תחליט, שהיא רוצה לבדוק כמה היה בפריפריה וכמה לא.

רועי פולקמן (כולנו):

מדד מגוון – מחר היא תרצה להוציא מגוון - - -

היו"ר יואב קיש:

אז בוא נישאר בסעיף 5 הישן ונלך לעולם הישן ותשאיר את זה. אתה חזרת לוויכוח
המקורי.

רועי פולקמן (כולנו):

אני רק אומר שההבדל בין פיקוח לעידוד – אז עידוד זה לתת כסף, אני חושב
שלקדם זאת מילה יותר טובה.

היו"ר יואב קיש:

אמרנו להבטיח.

רועי פולקמן (כולנו):

להבטיח – מילה יותר טובה. לכפות גם מסכים, אני גם תומך בעמדה של קהלת, אבל
יש עוד כלים שגוף ציבורי יאמר: מחר בבוקר אני ארצה להראות את נתוני היצירה
הישראלית בערוצים – למה שגוף שמפקח על השידורים, והם יתלוננו שזה לא
בסמכותם?

היו"ר יואב קיש:

יש פה סעיף "לעודד את התחרות, בין היתר, באמצעות הסרת והנמכת חסמי כניסה
ומעבר לתחום השידורים". "לעודד את התחרות" זה להראות מה כל אחד עושה.

רועי פולקמן (כולנו):

זה מצוין, אחלה.

היו"ר יואב קיש:

אתה נכנסת בדיוק לוויכוח המהותי, כי אתה לקחת נושא אחד, ואני אומר לך שכל
אחד מהסעיפים האלה – אם אני קורא אותם, הוא במקום הזה. תחליט, אם אתם לא
רוצים, אתם רוצים להישאר בעולם הישן, נישאר בעולם הישן.

רועי פולקמן (כולנו):

השאלה אם זה או הכול או כלום.

יוליה מלינובסקי (ישראל ביתנו):

אני שמחה שהגענו להסכמות והדברים כתובים יותר טוב ממה שהיו כתובים לפני
שבועיים. אבל אני חייבת להגיד שאני יושבת פה מהצד ומסתכלת על בעלי הרישיון,
ונראה לי שהוויכוח הכי משעמם שהיה להם עד עכשיו בוועדה זה הנושאים האלה, כי
אני חושבת שזה סעיפים שהם חיו איתם בסדר גמור.

היו"ר יואב קיש:

לא הכי משעמם, אולי בין המשעממים...

יוליה מלינובסקי (ישראל ביתנו):

הסעיפים האלה לא עם כסף, אלה סעיפים ערכיים ולכן כנראה זה פחות מפריע. זה
קצת תמוה בעיניי שלמשרדים זה חשוב - - -

היו"ר יואב קיש:

זה מאוד חשוב לערוצים הזעירים, ולי אין כוונה לעשות הבחנה בין הזעירים
למסחריים, אחרי מה ששמעתי, ולכן אולי זה פחות מעניין את המסחריים, אבל
לזעירים פה זה לחיות או למות על הדברים האלה, כי הם לא מסוגלים להתמודד.

אז אני מקריא את הסעיף:

+-----+-----+-----+-----+-----+---------------------------------------+
| (   | במ  |     |     |     |                                       |
| 1)  | קום |     |     |     |                                       |
|     | ס   |     |     |     |                                       |
|     | עיף |     |     |     |                                       |
|     | 5   |     |     |     |                                       |
|     | יב  |     |     |     |                                       |
|     | וא: |     |     |     |                                       |
+=====+=====+=====+=====+=====+=======================================+
| "   |     |     | 5.  | (א) |                                       |
| תפק |     |     |     | תפק |                                       |
| ידי |     |     |     | ידה |                                       |
| הר  |     |     |     | של  |                                       |
| שות |     |     |     | הר  |                                       |
| ו   |     |     |     | שות |                                       |
| סמכ |     |     |     | הוא |                                       |
| ויו |     |     |     | פי  |                                       |
| תיה |     |     |     | קוח |                                       |
|     |     |     |     | על  |                                       |
|     |     |     |     | ש   |                                       |
|     |     |     |     | ידו |                                       |
|     |     |     |     | רים |                                       |
|     |     |     |     | לפי |                                       |
|     |     |     |     | חוק |                                       |
|     |     |     |     | זה. |                                       |
+-----+-----+-----+-----+-----+---------------------------------------+
|     |     |     |     | (ב) |                                       |
|     |     |     |     | במס |                                       |
|     |     |     |     | גרת |                                       |
|     |     |     |     | תפק |                                       |
|     |     |     |     | ידה |                                       |
|     |     |     |     | הא  |                                       |
|     |     |     |     | מור |                                       |
|     |     |     |     | ת   |                                       |
|     |     |     |     | פעל |                                       |
|     |     |     |     | הר  |                                       |
|     |     |     |     | שות |                                       |
|     |     |     |     | במ  |                                       |
|     |     |     |     | גמה |                                       |
|     |     |     |     | -   |                                       |
+-----+-----+-----+-----+-----+---------------------------------------+
|     |     |     |     |     | (1) להנגיש את השידורים לבעלי          |
|     |     |     |     |     | מוגבלויות להגן על קטינים וחסרי ישע;   |
+-----+-----+-----+-----+-----+---------------------------------------+
|     |     |     |     |     | (2) למנוע שידורים אסורים;             |
+-----+-----+-----+-----+-----+---------------------------------------+
|     |     |     |     |     | (3) לעודד את התחרות, בין היתר,        |
|     |     |     |     |     | באמצעות הסרת והנמכת חסמי כניסה ומעבר  |
|     |     |     |     |     | לתחום השידורים;                       |
+-----+-----+-----+-----+-----+---------------------------------------+
|     |     |     |     |     | (4) לשמור על אתיקה בשידורים ובשידורי  |
|     |     |     |     |     | פרסומת;                               |
+-----+-----+-----+-----+-----+---------------------------------------+
|     |     |     |     |     | (5) להבטיח השקעה בתוכניות סוגה עילית  |
|     |     |     |     |     | ובשידורי חדשות;".                     |
+-----+-----+-----+-----+-----+---------------------------------------+

רועי פולקמן (כולנו):

"להבטיח השקעה בהפקה מקומית ובסוגה עילית".

היו"ר יואב קיש:

(5) להבטיח השקעה בהפקה מקומית ובתוכניות סוגה עילית ובשידורי חדשות" –
סעיף זה לא יחול על ערוץ זעיר, אני כבר אומר לכם. סעיף (6) – אני לוקח את
סעיף (7) הישן וכותב: "לשידור מידע מהימן, הוגן ומאוזן".

רעיה עדני:

מדובר בתפקידי הרשות השנייה, לכן אני לא מבינה את ההחרגה לערוץ זעיר, זה
פשוט לא רלוונטי, זה לא חל.

רועי פולקמן (כולנו):

נכון, לא צריך פה את ההחרגה.

היו"ר יואב קיש:

אז אני אומר לפרוטוקול, אני לא אחריג את זה פה. מירי, זה ברור לכולם
שההחרגה תקרה אחר כך ולא תהיה שום חובה של השקעה בסוגה עילית, כרגע גם לא
בשידורי חדשות וגם לא בתכניות מקומיות, אלא אם נשנה את זה, נכון לעכשיו.

מירי נאור אליאס:

יהיה סעיף פוזיטיבי, שלא יהיו חובות השקעה? כל מה שאנחנו עושים עכשיו זה
למעשה אנחנו עוברים על החוק סעיף-סעיף ומוציאים ממנו את כל מה שלא רלוונטי.

היו"ר יואב קיש:

נכון, אבל זה בתפקידי הרשות וסמכויותיה, זה לא המקום.

מירי נאור אליאס:

יש סעיף אחר כך, שתיכף נדבר עליו, סעיף 24 שאומר שהרשות, המועצה תוכל לקבוע
כללים נוספים. אנחנו לא רוצים שתהיה פה איזושהי התנגשות, שיכולה להיות אחר
כך בפרשנות, אנחנו כאן כדי למנוע בעיות פרשנות, אז זה לא כל כך מסובך.

היו"ר יואב קיש:

מחר יגידו להם: אתם כן צריכים. אני מקבל את ההערה.

מירי נאור אליאס:

שיהיה כתוב "ככל שאלו חלים". כשכתוב כאן "סוגה עילית ובשידורי חדשות", ככל
שאלו חלים על פי חוק זה, אני חושבת שזה מאוד פשוט.

היו"ר יואב קיש:

מקובל.

דנה נויפלד:

לא לא לא, מה פתאום.

היו"ר יואב קיש:

אבל אני רוצה שיהיה ברור, שהתפקיד הזה לא חל על ערוצים זעירים.

דנה נויפלד:

קודם כל, הסעיף הזה הוא סעיף של תפקידי הרשות וסמכויותיה, זה חל עליהם ולא
עליכם, בוא נתחיל עם זה.

מעבר לזה, החוק אומר אחרי זה במפורש, בתוך התוספת השנייה, מי חלה עליו איזו
חובה, ולכן אי אפשר להמציא מכוח הסעיף הזה בכללים חובה שמתגברת על החוק.

היו"ר יואב קיש:

אבל יש סעיף אחר שאומר שהרשות - - -

רעיה עדני:

זה כפוף לחוק, זה כפוף למה שאמור בחוק, יש סעיף ספציפי שאומר שזה לא חל
עליהם.

היו"ר יואב קיש:

בסוף זה ויכוח משפטי, שאני לא רוצה להיכנס אליו. אני אומר לפרוטוקול,
ואנחנו נמצא את הפתרון, אני משאיר את זה, כי זה בסמכות הרשות. אין שום
כוונה שערוץ זעיר יהיה מחויב לסוגה עילית, יש לנו נושא של הפקות מקומיות
שעדיין בדיון ביני לבין עודד פורר, ואנחנו עוד אישרנו את זה, אבל כרגע גם
להפקות מקומיות אין שום התייחסות וחובה לערוץ זעיר וכרגע זה המצב והתיקון
יבוא בהמשך.

רעיה עדני:

אני רק מבקשת להגיד פה שבגלל שאנחנו לוקחים סעיף מהצעה שלמה, בהצעה שלנו
אנחנו חושבים שהביטוי – אני הולכת להגיד משהו קשה, אל תכעסו עלי – צריך
לבוא בעולם של כסף ולא בעולם של שעות, ולכן אנחנו כן מציעים לבטל את החובה
על הפקות מקומיות.

היו"ר יואב קיש:

עכשיו אנחנו לא נעשה את זה. תעשו את זה בחוק ההסדרים. שמענו, הגדרנו, אני
יכול להעלות להצבעה?

אלעד מלכא:

אדוני היושב ראש, אפשר עוד הערה?

היו"ר יואב קיש:

לא, אנחנו בהצבעה עוד רגע והנציג שלכם דיבר כבר.

אלעד מלכא:

זה לא הנציג שלנו, זה קהלת.

היו"ר יואב קיש:

סליחה, חשבתי שאתם ביחד, אבל כשאתה בסוף הדיון לפני ההצבעה מבקש הערה, זה
מאוחר מדי. אני מעלה להצבעה את סעיף 5, עם התיקונים כפי שהקראתי, מי בעד?

הצבעה

בעד – 3

נגד – אין

נמנעים – אין

סעיף 5, עם התיקונים שהוקראו, נתקבל.

היו"ר יואב קיש:

ההצעה התקבלה. תודה. הצבענו בעד סעיף 5 בנוסח המתוקן.

אנחנו עוברים לסעיף 24.

רעיה עדני:

אני מקריאה שוב מתוך הנוסח – הכותרת תוקנה לקביעת כללים:

היו"ר יואב קיש:

בנוסח של חוק ההסדרים זה מנוסח לא נכון.

רעיה עדני:

+-----+-----+-----+-----+-----+---------------------------------------+
|     | "במ |     |     |     |                                       |
|     | קום |     |     |     |                                       |
|     | ס   |     |     |     |                                       |
|     | עיף |     |     |     |                                       |
|     | 24  |     |     |     |                                       |
|     | (א) |     |     |     |                                       |
|     | יב  |     |     |     |                                       |
|     | וא: |     |     |     |                                       |
+=====+=====+=====+=====+=====+=======================================+
| "   |     |     | 24. | ה   |                                       |
| קב  |     |     |     | מוע |                                       |
| יעת |     |     |     | צה, |                                       |
| כל  |     |     |     | בכ  |                                       |
| לים |     |     |     | פוף |                                       |
|     |     |     |     | לא  |                                       |
|     |     |     |     | מור |                                       |
|     |     |     |     | בתו |                                       |
|     |     |     |     | ספת |                                       |
|     |     |     |     | ה   |                                       |
|     |     |     |     | שני |                                       |
|     |     |     |     | יה, |                                       |
|     |     |     |     | ת   |                                       |
|     |     |     |     | קבע |                                       |
|     |     |     |     | כלל |                                       |
|     |     |     |     | ים, |                                       |
|     |     |     |     | ב   |                                       |
|     |     |     |     | שים |                                       |
|     |     |     |     | לב  |                                       |
|     |     |     |     | לת  |                                       |
|     |     |     |     | פקי |                                       |
|     |     |     |     | דיה |                                       |
|     |     |     |     | לפי |                                       |
|     |     |     |     | חוק |                                       |
|     |     |     |     | זה, |                                       |
|     |     |     |     | כא  |                                       |
|     |     |     |     | מור |                                       |
|     |     |     |     | בס  |                                       |
|     |     |     |     | עיף |                                       |
|     |     |     |     | 5,  |                                       |
|     |     |     |     | כמפ |                                       |
|     |     |     |     | ורט |                                       |
|     |     |     |     | ל   |                                       |
|     |     |     |     | הלן |                                       |
|     |     |     |     | -   |                                       |
+-----+-----+-----+-----+-----+---------------------------------------+
|     |     |     |     |     | (1) השקעה בתכניות סוגה עילית ואופן    |
|     |     |     |     |     |     ההכרה בהן;                        |
+-----+-----+-----+-----+-----+---------------------------------------+
|     |     |     |     |     | (2) אתיקה בשידורי טלוויזיה ורדיו      |
|     |     |     |     |     |     ובפרסומות;                        |
+-----+-----+-----+-----+-----+---------------------------------------+
|     |     |     |     |     | (3) הגנה על קטינים וחסרי ישע;         |
+-----+-----+-----+-----+-----+---------------------------------------+
|     |     |     |     |     | (4) שידורים אסורים כאמור בסעיף 46".   |
+-----+-----+-----+-----+-----+---------------------------------------+

זה מופיע היום בחוק, זה לא הופיע בטיוטת הנוסח. לבקשת יו"ר הרשות השנייה
הוספנו את זה.

"(5) אופן הנגשת השידורים לבעלי מוגבלויות לרבות הנגשה של

לוח השידורים;

(6) דינים וחשבונות שייתן המורשה לשידורים לרשות;

(7) כללים לעניין שידורי תעמולה ברדיו אזורי לבחירות לרשויות

  המקומיות לפי הוראות סעיף 16ד לחוק הבחירות (דרכי תעמולה), התשי"ט-1959".

זו ההצעה.

יוליה מלינובסקי (ישראל ביתנו):

האמת אנחנו הגענו להסכמות על הסעיף הזה, למעט שני דברים. דבר שאני רוצה
לפתוח פה זה נושא מועדי השידור, למשל ביום כיפור. זה היה רשום ב-24 הישן
ועכשיו זה לא רשום.

היו"ר יואב קיש:

באיזה סעיף ב-24 הישן? (3) "מועדי השידורים"?

יוליה מלינובסקי (ישראל ביתנו):

כן, בעצם אנחנו מדברים פה על יום העצמאות או יום הזיכרון לחללי צהל או יום
כיפור, אני חושבת שאלה דברים חשובים מאוד שנתייחס אליהם כרגע. בגלל שאנחנו
מדברים על סעיף משפטי, אני אעביר את רשות הדיבור לאופיר.

אופיר ביתן:

גם כל מה שקשור לכללי שיבוץ פרסומות נכלל במועדי השידורים. אם אנחנו
מורידים את זה, תהיה לנו בעיה להגביל פרסומות לשעות מסוימות.

היו"ר יואב קיש:

למה הורדתם את זה?

רעיה עדני:

ההגבלה של פרסומות – העילה היחידה שאנחנו רואים אותה כמוצדקת היא הגנה על
חסרי ישע או על ילדים. זה נכנס תחת הקטגוריה של הגנה על חסרי ישע או ילדים
ואתיקה כמובן. התערבות בשיבוץ של פרסומות שלא על בסיס הדבר הזה הוא לא נכון
ולא מתאים.

יוליה מלינובסקי (ישראל ביתנו):

מה עם אלימות? מה עם הסתה? מה עם - - -

היו"ר יואב קיש:

את מדברת עכשיו להכניס לסעיף את מה שהיה קודם במספר (3) "מועדי השידורים".

רעיה עדני:

מועדי השידורים זה מאוד מאוד נרחב, תחת מועדי השידורים יכולה לבוא בערך כל
הוראה שהיא לגבי שידור, ולכן חשבנו שנכון להוריד את זה.

היו"ר יואב קיש:

יוליה, אז איך אתם מצמצמים?

רעיה עדני:

אף אחד מהערוצים המסחריים לא ישדר ביום כיפור או ביום העצמאות תכנים לא
מתאימים.

יוליה מלינובסקי (ישראל ביתנו):

לא, תדעי לך שלמשל אחד הזכיינים שלנו ברדיו, יש דברים בגו.

רעיה עדני:

כמו שאין איסור ביום כיפור לנסוע על הכביש, זה לא חוק, ועדיין אף אחד לא
נוסע – להבנתנו, כך יחול גם בטלוויזיה.

היו"ר יואב קיש:

במקום מועדי שידורים, איך מוצאים הגדרה יותר מצמצמת, שמצד אחד תיתן מענה
לצורך שלך יו"ר הרשות השנייה, ועדיין ישאיר את החופש.

דנה נויפלד:

כרגע מה שאופיר עושה, ובצדק הוא עושה מבחינתו, זה להסתכל על הכללים הקיימים
ואז הוא הוא מנסה לראות איפה זה משתבץ בתוך מה שמוצע כאן, וזאת לא המטרה.
המטרה היא שיהיו דברים שהיום הרשות השנייה הסדירה או מסדירה אותם, ומעת
שהחוק יתקבל היא לא תוכל יותר להסדיר, כמו חלק מהדברים שנבעו מכוח אותו
סעיף שדיבר על השיבוץ.

היו"ר יואב קיש:

האם היום ביום כיפור ההנחיה לא לשדר היא של הרשות השנייה?

קריאה:

אנחנו למשל ביום כיפור לא משדרים.

היו"ר יואב קיש:

לא לא, לא אתם.

רעיה עדני:

יש ויש, נגיד פרטנר וסלקום היום לא משדרות ביום כיפור, על אף שאין שום
הנחיה רגולטורית.

היו"ר יואב קיש:

הנה, הלא TV, אתם רוצים לשדר ביום כיפור?

קריאה:

לא, כי זה לא רלוונטי.

איתן כבל (המחנה הציוני):

הבעיה היא לא הלא TV.

קריאה:

אנחנו כן רוצים לשדר.

איתן כבל (המחנה הציוני):

אם מחר יקום הערוץ החילוני, עכשיו יש עידוד החילוניות - -

אתי בנדלר:

אתה עמותה שתרצה לקדם את הפרסומת בשידוריה.

היו"ר יואב קיש:

יוליה, אני רוצה להבין, ביום כיפור למשל, אתם הוצאתם הנחיה שלא יהיו
שידורים, או שהערוצים החליטו על דעת עצמם?

אלידור בליטנר:

יש כלל, אבל היתה גם עתירה של רדיו אלשמס בנושא. אני דולה מנבכי זכרוני,
שהיתה גם עתירה של רדיו אלשמס בנושא, ולדעתי הרשות השנייה בסוף תיקנה את
הכלל הזה לגבי רדיו אלשמס, אם אני זוכרת נכון.

היו"ר יואב קיש:

האם בזה שאנחנו מורידים להם את מועדי השידורים, אני פוגע למשל בסמכות שלהם
להחליט מי ישדר או לא ישדר ביום כיפור? אתם אומרים שלא תהיה להם סמכות, ואם
ערוץ 13 ירצה לשדר ביום כיפור, שישדר.

רעיה עדני:

גם לנסוע ביום כיפור זה לא אסור.

יוליה מלינובסקי (ישראל ביתנו):

לא משנה, אני חושבת שיש גם חוקים מעבר לחוק הרשות השנייה במדינת ישראל
באופן כללי ביום כיפור - - -

היו"ר יואב קיש:

אז אין לך בעיה עם מועדי השידורים?

יוליה מלינובסקי (ישראל ביתנו):

לא, אין לי בעיה, הבעיה היא – ואני חושבת שזה גם בסעיף אחר, אבל מה שחשוב
לי מאוד זה כל הנושא של כללים בפרסום בנושא של אלימות.

היו"ר יואב קיש:

איזה סעיף זה? אני רוצה סעיף ב-24 הישן.

מירי נאור אליאס:

אפשר לחזור שוב על הסעיפים שנשארים? כי זה לא מולנו, וקשה מאוד לעקוב.

היו"ר יואב קיש:

אני אקריא לכם שוב את הסעיפים, דרך אגב הם מאוד נוחים. קודם כל לא מדובר
בתפקידי הרשות וסמכויותיה, אלא בקביעת כללים, והכללים הם: "(1) השקעה
בתכניות סוגה עילית ואופן ההכרה בהם", שברור שצריך את זה; "(2) אתיקה
בשידורי טלוויזיה ורדיו ובפרסומות", שברור שצריך את זה; (3) "הגנה על
קטינים וחסרי ישע"; "(4) שידורים אסורים כאמור בסעיף 46; "(5) אופן הנגשת
השידורים לבעלי מוגבלויות לרבות הנגשה של לוח השידורים"; "(6) דינים
וחשבונות שייתן המורשה לשידורים לרשות"; "(7) כללים לעניין שידורי תעמולה
ברדיו אזורי לבחירות לרשויות המקומיות", זה כנראה לא כל כך מעניין פה אף
אחד.

לאה ורון:

הנוסח מפורסם גם בפורטל ועדת הכלכלה באתר האינטרנט של הכנסת.

היו"ר יואב קיש:

זה מאוד מינימליסטי ונוגע רק בדברים – אם הייתי צריך לכתוב סעיף כזה
לערוצים הזעירים, ככה הייתי כותב אותו. עכשיו יש פה עוד פעם שאלה משמעותית,
אנחנו הולכים לעשות פה רפורמה שנוגעת גם במסחריים הגדולים.

יוליה מלינובסקי (ישראל ביתנו):

הסעיף שאני מדברת עליו זה סעיף 24(6). לא שמתי לב אם הקראת את הסעיף שהם
הכניסו עכשיו, שידורים אסורים.

היו"ר יואב קיש:

כן, הכנסנו, זה (2). את אומרת שסעיף (2) נכנס, והנושא הנוסף זה סעיף (6):
"נושאיהם, סגנונם, תכנם, היקפם ועיתויים של שידורי פרסומת המותרים לפי חוק
זה".

דנה נויפלד:

אם אתם שמים לב, זה סעיף סמכות מאוד מאוד מאוד רחב - - -

היו"ר יואב קיש:

יוליה, תסבירי לי למה את צריכה את זה.

יוליה מלינובסקי (ישראל ביתנו):

קודם כל, אנחנו ממש בעד לא להתערב בכלל בכמה פרסום יהיה ואיפה הם יפרסמו
ולמה צריך - - -

היו"ר יואב קיש:

דרך אגב, אני רוצה להגיד לגבי חוק ההסדרים, יש שם עוד התייחסות לכל נושא
הפרסומות. זה לא ייכנס בחוק של הוועדה הזאת. הוועדה הזאת לא הולכת לגעת
בנושא הפרסומות בשום דבר.

קריאה:

גם לא בתוכן שיווקי?

היו"ר יואב קיש:

לא, תוכן שיווקי בוודאי, אבל דיברתי על הנושא שהם העלו. אנחנו לוקחים פה
דברים מחוק ההסדרים, אז יש פה סעיף שלם בחוק ההסדרים שמדבר על פרסומות,
ואנחנו לא נדון בהן.

ישראל אייכלר (יהדות התורה):

גם לא על הידברות?

היו"ר יואב קיש:

זה משהו אחר. יהיה בסדר, אנחנו נדבר על זה. ביום שלישי אנחנו פותחים את
הישיבה בערוץ הידברות.

ישראל אייכלר (יהדות התורה):

לאיתן היתה ההצעה, אני חושב שזה פותר את הבעיה.

היו"ר יואב קיש:

יופי, סבבה, ביום שלישי.

יוליה מלינובסקי (ישראל ביתנו):

אם אתה לא נוגע בפרסומות כרגע, אולי פשוט גם לא ניגע בסעיף הספציפי הזה
ונשאיר אותו? כי זה חלק מהנושא שאתה לא רוצה לגעת בו. אני אומרת ש-(6)
יישאר ולא ניגע בו.

היו"ר יואב קיש:

(6) יישאר, עד שתהיה רביזיה בפרסומות יחד עם (6).

יוליה מלינובסקי (ישראל ביתנו):

אם יש לך רביזיה.

היו"ר יואב קיש:

לא רביזיה, עד שיבוא חוק ההסדרים ואז יטפלו גם בסעיף (6).

רעיה עדני:

אתה הורדת את "נושאיהם, סגנונם, תכנם, היקפם" של כל השידורים, אבל בפרסומות
– שם הרשות השנייה.

היו"ר יואב קיש:

לא הורדתי כלום בינתיים. לא הבנתי, תסבירי לי את הניסוח.

יוליה מלינובסקי (ישראל ביתנו):

נכון, היא צודקת, וזה מאוד חשוב.

רעיה עדני:

סעיף (6), אני מקריאה אותו: "נושאיהם, סגנונם, תכנם, היקפם ועיתויים של
שידורי פרסומת המותרים לפי חוק זה", הורדת את זה לגבי כלל התכניות, אבל
בפרסומות הרשות תוכל להכריע לגבי הנושאים, התכנים, ההיקפים. זה מאוד מאוד
מאוד מרחיב. זאת פשוט סמכות מאוד מרחיבה לגבי הפרסומות להתערבות בתוכן,
אנחנו חושבים שזה לא נכון.

היו"ר יואב קיש:

אל"ף, אני רואה שזה כתוב רק לגבי שידורי פרסומות, זה לא לתוכן.

רעיה עדני:

נכון, תוכן פרסומות. כן, זאת התערבות מאוד רחבה.

היו"ר יואב קיש:

אבל היום יש להם את זה.

רעיה עדני:

נכון, אבל היום יש להם את זה גם לגבי כל שאר שידורי הטלוויזיה – נושאיהם,
סגנונם. אנחנו הורדנו את זה לכל שידורי הטלוויזיה, אבל דווקא בפרסומות
תתערב הרשות השנייה?

היו"ר יואב קיש:

עכשיו הבנתי מה שאמרת, אמרת שזה היה גם לגבי תכניות ובתכניות הסרת, ואם אתה
משאיר את הסעיף הזה, אתה משאיר לה את זה בפרסומות. למה – אם בתכניות לא
ובפרסומות כן?

יוליה מלינובסקי (ישראל ביתנו):

קודם כל, אני חושבת שבאיזשהו מקום הסעיף הזה אפילו מגן, נותן איזושהי הגנה
– ותסתכל הם עושים לי ככה.

רעיה עדני:

שוב, אנחנו משרתי ציבור, אנחנו לא מגינים לא על הערוצים המסחריים ולא
על - - -

היו"ר יואב קיש:

הערוצים המסחריים, אתם בעד להשאיר את הסעיף הזה או לא? כן? אז אני משאיר,
אני בכלל לא מתווכח.

רעיה עדני:

זה סעיף שנועד לעזור דווקא לחלשים ולזעירים, לאלה שיכולים לפרסם בלי שום
פיקוח ובלי שום רגולציה מעל.

יוליה מלינובסקי (ישראל ביתנו):

ממש לא רעיה.

קריאה:

איך את מייצגת את האינטרס הציבורי בזה?

רעיה עדני:

אני חושבת שהאינטרס הציבורי הוא תחרות.

היו"ר יואב קיש:

יוליה, בזה פתרת לי את הדיון, תודה. אני מבקש להוסיף את סעיף (6) מהנוסח
הישן לחוק, איפה אתם רוצים להכניס אותו?

אתי בנדלר:

מה זה משנה?

היו"ר יואב קיש:

לא משנה, אני מקריא אותו: "נושאיהם, סגנונם, תכנם, היקפם ועיתויים של
שידורי פרסומת המותרים לפי חוק".

אתי בנדלר:

גם נושאיהם – אני לא בטוחה שזה נכון.

היו"ר יואב קיש:

אני לא רוצה לשנות את הסעיף, אני לא נוגע בסעיף.

יוליה מלינובסקי (ישראל ביתנו):

פשוט הוא לא רוצה להיכנס לזה.

היו"ר יואב קיש:

אני לא רוצה, יש לי גם הסכמה ממי שזאת ליבת העניין שלו. הערוצים הזעירים,
יש לכם בעיה עם הסעיף הזה?

נחשון אקסלרד:

אני לא מוצא מדוע לרגולטור צריך להיות עניין בנושא הפרסומות שישודרו בערוץ.

יוליה מלינובסקי (ישראל ביתנו):

אנחנו תיכף נסביר לך.

נחשון אקסלרד:

אגב, כללי הפרסומת שקיימים ברשות השנייה הם כללים מצוינים, יש כללים לאתיקה
בפרסומות.

היו"ר יואב קיש:

בסדר, שאלתי לגבי הסעיף הזה. ערוץ 9, אתם מרגישים אתו איזושהי בעיה? לא.
ערוץ 20, יש לכם איזו בעיה? לא. 24 – יש לכם בעיה? לא. אז גמרנו, אז אני
מוסיף אותו ואני מעלה להצבעה את מה שדיברנו.

מירי נאור אליאס:

אפשר לשאול שאלה אחרת שקשורה קצת בעקיפין. שהקראת והגעת לתוספת הראשונה
והשנייה, זה הפנה את תשומת לבי, זה מכיוון שהן אמורות לא לחול על ערוצים
זעירים? כי זה לא כתוב.

רעיה עדני:

יש שם התייחסות מפורשת, לפחות בנוסח שלנו, אני מניחה שגם בנוסח של היועצת
המשפטית תהיה התייחסות.

היו"ר יואב קיש:

על מה אנחנו מדברים?

מירי נאור אליאס:

בנוסח שאני מכירה של החוק שעבר בקריאה ראשונה יש התייחסות רק לתוספת השנייה
שלא תחול על ערוצים זעירים. לא ראיתי התייחסות לתוספת הראשונה , ולכן אני
שואלת, כי זה מתחבר לסעיף הזה.

היו"ר יואב קיש:

לדעתי, גם התוספת הראשונה לא צריכה לחול על – אבל אנחנו נגיע, להקריא?
הראשונה לא חלה, רק ההגדרות.

מירי נאור אליאס:

מכיוון שהסעיף הזה מתייחס לכללים שייקבעו בהתאם לתוספת - - -

קריאה:

זה רק הגדרות.

מירי נאור אליאס:

לא, זה לא רק הגדרות, יש שם גם התייחסות להשקעה בסוגה עילית.

היו"ר יואב קיש:

סעיף (1) לא חל על הערוצים הזעירים.

מירי נאור אליאס:

סוגה עילית זה בתוספת הראשונה: מתוך כלל ההפקות המקומיות ישדר בעל זיכיון
בכל שנה - - -

דנה נויפלד:

זיכיון, זה בטל.

היו"ר יואב קיש:

מירי, לאיזה סעיף את קופצת אתי? אני בסעיף 24.

מירי נאור אליאס:

נכון, בסעיף 24 יש התייחסות לכך שהמועצה תקבע כללים בהתאם לאמור בתוספת
הראשונה והשנייה, ואז זה למעשה אמור לא לחול על ערוצים זעירים, היות
שהתוספת הראשונה והשנייה לא חלות עליהם.

היו"ר יואב קיש:

איפה זה כתוב ב-24 החדש? בכפוף לאמור בתוספת השנייה, לא כתוב ראשונה, כתוב
התוספת השנייה.

מירי נאור אליאס:

אני מתנצלת, אין לי את הנוסח, אבל זה כתוב בחוק המקורי.

היו"ר יואב קיש:

חברים, אני מקריא בפעם השלישית. נא להקשיב, אני מעלה את זה להצבעה – זה
נקרא "קביעת כללים", סעיף 24:

+-----+-----+-----+-----+-----+---------------------------------------+
| "   |     |     | 24. | ה   |                                       |
| קב  |     |     |     | מוע |                                       |
| יעת |     |     |     | צה, |                                       |
| כל  |     |     |     | בכ  |                                       |
| לים |     |     |     | פוף |                                       |
|     |     |     |     | לא  |                                       |
|     |     |     |     | מור |                                       |
|     |     |     |     | בתו |                                       |
|     |     |     |     | ספת |                                       |
|     |     |     |     | ה   |                                       |
|     |     |     |     | שני |                                       |
|     |     |     |     | יה, |                                       |
|     |     |     |     | ת   |                                       |
|     |     |     |     | קבע |                                       |
|     |     |     |     | כלל |                                       |
|     |     |     |     | ים, |                                       |
|     |     |     |     | ב   |                                       |
|     |     |     |     | שים |                                       |
|     |     |     |     | לב  |                                       |
|     |     |     |     | לת  |                                       |
|     |     |     |     | פקי |                                       |
|     |     |     |     | דיה |                                       |
|     |     |     |     | לפי |                                       |
|     |     |     |     | חוק |                                       |
|     |     |     |     | זה, |                                       |
|     |     |     |     | כא  |                                       |
|     |     |     |     | מור |                                       |
|     |     |     |     | בס  |                                       |
|     |     |     |     | עיף |                                       |
|     |     |     |     | 5,  |                                       |
|     |     |     |     | כמפ |                                       |
|     |     |     |     | ורט |                                       |
|     |     |     |     | ל   |                                       |
|     |     |     |     | הלן |                                       |
|     |     |     |     | -   |                                       |
+=====+=====+=====+=====+=====+=======================================+
|     |     |     |     |     | (5) השקעה בתכניות סוגה עילית ואופן    |
|     |     |     |     |     |     ההכרה בהן".                       |
+-----+-----+-----+-----+-----+---------------------------------------+

אלעד כהן:

אפשר להבין את הביטוי הזה? מה זה "אופן ההכרה בהן"? למה מתכוונים?

היו"ר יואב קיש:

בתוך הסוגה העילית, כל קטגוריה וכל מה שאמרנו.

קריאה:

מה שאדוני קבע ייכנס ממילא לחוק.

היו"ר יואב קיש:

נכון, זה יהיה בחוק, לא נגענו – לדעתי, הסוגים של הסוגה העילית קיימים
בחוק, לא בכללים. תמהיל נכנס עכשיו, אבל גם ההגדרה – למה הכוונה ב"אופן
ההכרה", משרד האוצר?

רעיה עדני:

יש כללים מה נכנס לסוגה עלית, מה לא נכנס, איזה סוג של הפקות.

היו"ר יואב קיש:

איפה הכללים האלה?

רעיה עדני:

כללים של הרשות השנייה.

היו"ר יואב קיש:

הם קיימים כבר?

רעיה עדני:

כן, הם קיימים.

אילאיל לבנת:

אולי היועצת המשפטית של משרד המשפטים תשיב לנו? התשובה אינה תמהיל.

דנה נויפלד:

יש כאן כל מיני כללים איך מכירים בתוכניות שלכם שהצגתם ושידרתם, איך מכירים
בהן לצורך הספירה – אז הכוונה היא לצמצם את הנושא ואותו הם בודקים, אל"ף
שהשקעתם, ובי"ת שהכללים יהיו איך מכירים לכם בזה שהוצאתם, זה הרעיון.

היו"ר יואב קיש:

זה מה שאני גם הבנתי.

קריאה:

מה זה אומר "אופן ההכרה"? אם זה נקבע כאן - - -

היו"ר יואב קיש:

לא, לא נקבע כאן, לא הגדרנו פה מה זה דרמה, מה זה דוקו-דרמה, לא הגדרנו.

דנה נויפלד:

איך אתם מגישים את זה לרשות השנייה?

היו"ר יואב קיש:

הגדרנו רק את האחוזים, לא הגדרנו מה זה מה, זאת בדיוק הכוונה. היועצת
המשפטית, את רוצה לתקן אותי שזה 24(א) בלבד?

אתי בנדלר:

בסעיף 24 הקיים יש סעיף (א) ויש סעיף (ב). מה שאתם מציעים כרגע זה במקום
סעיף (א) להכניס (א), וכשנגיע לסעיף (ב) שהוא נשאר, אני אבקש בו גם תיקון,
אבל אחרי שתקבעו את סעיף (א).

היו"ר יואב קיש:

סעיף (ב) כתוב "המועצה תעביר לידיעת הועדה כללים שקבעה", מה אתם רוצים
לעשות עם זה?

אתי בנדלר:

הם רוצים להשאיר את זה, אני רק רוצה להעיר.

דנה נויפלד:

אנחנו משאירים את זה, אנחנו מפחדים מאתי...לדעתנו זה מיותר.

אתי בנדלר:

אני שאלתי כרגע את יושב ראש ועדת הכלכלה, אם הוא חושב שראוי להשאיר את
הסעיף הקטן הזה והוא ענה לי שכן.

היו"ר יואב קיש:

הבנתי, אז התשובה היא כן, זה נשאר.

אתי בנדלר:

אבל אני רוצה לבקש תיקון, כי בחוק הרשות השנייה יש הגדרה של הוועדה, וזוהי
ועדה משותפת לוועדת הכלכלה ולוועדת החינוך, התרבות והספורט של הכנסת. יש לי
תרשומת שמחכה לי שעת כושר, שהולכת אתי לכל מקום, ואומרת כדלהלן: בישיבה
ביום 2.2.16, שעסקה בתמורה שעל ערוץ 10, הערוץ השלישי, לשלם בעד תקופת
הארכת זיכיונו, הודיע יושב ראש ועדת החינוך והתרבות, חבר הכנסת מרגי, כי
הוא תומך בתיקון החוק, כך שסמכויות בעניין השידורים המסחריים יהיו של ועדת
הכלכלה ולא של ועדה משותפת.

היו"ר יואב קיש:

לאור הסכמתם של שני ראשי הוועדות וגם הוועדה המשותפת הזו, בסעיף (ב) יהיה
ועדת הכלכלה - - -

רעיה עדני:

וגם אנחנו לא מתנגדים, אם זה עוזר.

אתי בנדלר:

לא, אבל נתקן שזה יישאר כפי שזה, רק נתקן את ההגדרה של הוועדה בסעיף 1.

ישראל אייכלר (יהדות התורה):

אני מבקש להוסיף, זאת בהנחה שאיתן כבל בעשור הקרוב יהיה יושב ראש.

היו"ר יואב קיש:

אני רוצה להקריא שוב את הסעיף ולהצביע:

+-------+-------+-----------------------------------------------------+
| "     | המ    |                                                     |
| 24(א) | ועצה, |                                                     |
|       | בכפוף |                                                     |
|       | לאמור |                                                     |
|       | ב     |                                                     |
|       | תוספת |                                                     |
|       | הש    |                                                     |
|       | נייה, |                                                     |
|       | תקבע  |                                                     |
|       | כ     |                                                     |
|       | ללים, |                                                     |
|       | בשים  |                                                     |
|       | לב    |                                                     |
|       | לתפ   |                                                     |
|       | קידיה |                                                     |
|       | לפי   |                                                     |
|       | חוק   |                                                     |
|       | זה,   |                                                     |
|       | כאמור |                                                     |
|       | בסעיף |                                                     |
|       | 5,    |                                                     |
|       | כ     |                                                     |
|       | מפורט |                                                     |
|       | להלן- |                                                     |
+=======+=======+=====================================================+
|       |       | (1) השקעה בתכניות סוגה עילית ואופן ההכרה בהן;       |
+-------+-------+-----------------------------------------------------+
|       |       | (2) אתיקה בשידורי טלוויזיה ורדיו ובפרסומות;         |
+-------+-------+-----------------------------------------------------+
|       |       | (3) הגנה על קטינים וחסרי ישע;                       |
|       |       |                                                     |
|       |       | (4)  שידורים אסורים, כאמור בסעיף 46;                |
|       |       |                                                     |
|       |       | (5) אופן הנגשת השידורים לבעלי מוגבלויות לרבות הנגשה |
|       |       |     של לוח השידורים;                                |
|       |       |                                                     |
|       |       | (6) דינים וחשבונות שייתן המורשה לשידורים לרשות;     |
|       |       |                                                     |
|       |       | (7)  כללים לעניין שידורי תעמולה ברדיו אזורי לבחירות |
|       |       |     לרשויות המקומיות לפי הוראות סעיף 16ד לחוק       |
|       |       |     הבחירות (דרכי תעמולה), התשי"ט-1959".            |
+-------+-------+-----------------------------------------------------+

(8) – הוספנו את סעיף (6) הישן, שאומר:

  "(8) נושאיהם, סגנונם, תכנם, היקפם ועיתויים של שידורי פרסומת המותרים
  לפי חוק זה".

רועי פולקמן (כולנו):

אז רק תיקון משפט, שנתאים אותו לסעיף הקודם: השקעה בהפקות מקומיות וסוגה
עילית, אותו נוסח שתיקנו קודם.

היו"ר יואב קיש:

סעיף (1): "השקעות בהפקות מקומיות ובתוכניות סוגה עילית ואופן ההכרה בהן".

רועי פולקמן (כולנו):

דומה לאותו נוסח שהגדרנו קודם.

דנה נויפלד:

זה חל גם על הרדיו. סעיפי המטרות וסעיפי התפקידים של הרשות השנייה לא חלים
רק לגבי טלוויזיה. אני לא מניחה שהם מתנגדים,

אילאיל לבנת:

אומרים "עיתויים והיקפם" בסעיף (6) הישן שהופך להיות (8).

היו"ר יואב קיש:

זה ישן, את צריכה להכיר תא זה.

אילאיל לבנת:

רק שאני מבינה שאנחנו הולכים לקראת ביטול המגבלה על היקף חסויות ופרסומות.
אמרת שאתה לא תדון בזה כאן.

היו"ר יואב קיש:

אני בחוק הזה לא עושה. מה שיבוא בחוק ההסדרים, יצטרך לחיות גם עם סעיף (6)
הזה החדש.

אילאיל לבנת:

ועל הייעודיים זה לא חל ממילא, כי הם לא מוגבלים.

היו"ר יואב קיש:

לא, לגבי הייעודיים, אנחנו נעבור סעיף-סעיף, כמו שאמרנו, ונדבר על זה.
חברים, אני מעלה להצבעה, מי בעד?

לאה ורון:

עם הבקשה של חבר הכנסת פולקמן.

היו"ר יואב קיש:

כן, עם הבקשה. מי בעד? אייכלר, אתה אתנו?

ישראל אייכלר (יהדות התורה):

לא, אני נמנע.

הצבעה

בעד – 3

נגד – אין

נמנעים – 1

סעיף 24 נתקבל, עם השינוי בסעיף (1).

היו"ר יואב קיש:

ההצעה התקבלה.

אתי בנדלר:

גם על שינוי ההגדרה של סעיף 1 לחוק העיקרי?

היו"ר יואב קיש:

על הגדרת הוועדה. קודם כל סעיף (ב) נשאר: "המועצה תעביר לידיעת הועדה כללים
שקבעה".

אתי בנדלר:

ויש הגדרה בסעיף 1 לחוק "הוועדה" – ועדה משותפת.

היו"ר יואב קיש:

לא, זה יהיה ועדת הכלכלה.

אתי בנדלר:

אוקי, אז במקום "ועדה משותפת של ועדת הכלכלה וועדת החינוך והתרבות של
הכנסת", יהיה "הוועדה" – ועדת הכלכלה של הכנסת.

היו"ר יואב קיש:

מי בעד? מי נמנע? מי נגד?

הצבעה

בעד – 3

נגד – אין

נמנעים – 1

הגדרת "הוועדה" בסעיף 1 לחוק נתקבלה.

היו"ר יואב קיש:

ההצעה התקבלה.

חברים, אז סיכמנו את סעיף 24, ואנחנו ממשיכים חזרה לסעיף 33א. מעכשיו אנחנו
ממשיכים לדון במה ששונה בין ערוץ זעיר לערוץ מסחרי גדול. 33א(א)(2)(ב)
מבוטל לערוץ זעיר – מה שקשור לערבות בנושא סוגה עילית סרטים. אני בסוף
אצביע על כל השינויים ביחד. אם מישהו מתנגד, תעצרו אותי עכשיו, כי אני עושה
הצבעה אחת על הכול בסוף.

רועי פולקמן (כולנו):

זה לא בתזכיר חוק?

היו"ר יואב קיש:

לא, חזרנו לחוק המקורי, גמרנו.

נחשון אקסלרד:

אבל הביטול הוא רק על הזעירים, נכון?

היו"ר יואב קיש:

עכשיו רק זעירים – "ערבות בנקאית אוטונומית או פיקדון להבטחת ההוצאות שעל
בעל רישיון להוציא לשם הפקת תכניות סוגה עילית וסרטים ישראליים", לפי
התוספת השנייה, שממילא לא חלה על ערוץ זעיר, ולכן זה מבוטל.

נחשון אקסלרד:

ההתייחסות לסעיף 41(ב2).

היו"ר יואב קיש:

איך הגעת ל-41? אני ב-33א.

נחשון אקסלרד:

אתה ב-33א(ב) יש הפניה לסעיף 41(ב2) הוא סעיף 51% לבעלות של יחיד. את זה יש
להחריג מערוצים זעירים.

היו"ר יואב קיש:

אבל אם אני מחריג אותו שם, פה אין לך.

נחשון אקסלרד:

אבל זה כתוב פה.

זיו גלעדי:

קודם כל זה לא נכון, הבעלות ב-50% היא אחת המגבלות. על המגבלה של ה-50%
אנחנו נדבר.

היו"ר יואב קיש:

אני אגיד לך מה כוונתי, בערוצים זעירים אנחנו גם נאפשר 100% אחזקה בערוצים
זעירים ונדון בזה בסעיף 41(ב).

נחשון אקסלרד:

נכון, אבל תחת (ב2) יש עוד מגבלות, שעליהן אנחנו בוודאי - - -

היו"ר יואב קיש:

בגלל זה לא רלוונטי השינוי שאתה מבקש. זה יישאר ונדון בו כשנגיע ל-41(ב).

מירי נאור אליאס:

זו לא הבעיה היחידה.

קריאה:

הסעיף הזה (ב) של 33א צריך להיות in line עם מה שהחלטנו לגבי בעלויות
צולבות.

היו"ר יואב קיש:

כן, אבל אנחנו נותנים לכם פטור. סיכמנו שתהיה הגדרה להוראות מעבר, אז גם
בניגוד לסעיף 33א בהוראת שעה שדיברנו עליה לטובת 24, נא לתת גם פטור לפי
סעיף 33א(ב).

מירי נאור אליאס:

שזה חל על כולם.

היו"ר יואב קיש:

לכם תהיה ב-41 החרגה.

מירי נאור אליאס:

לא רק, יש כאן גם התייחסות למבקש שהיה בעל רישיון לשידורי טלוויזיה, סעיף
33א(ב)(1): "המבקש היה בעל זיכיון לשידורי טלוויזיה או בעל רישיון לשידורי
טלוויזיה, במהלך שלוש השנים שקדמו למועד הגשת הבקשה...לא קיים בתקופת
הזיכיון או הרישיון את ההוראות לפי חוק זה, את כללי המועצה או את תנאי
הזיכיון או הרישיון", שזאת בדיוק הבעיה.

היו"ר יואב קיש:

מזה אני רוצה לפטור רק את הערוצים הייעודיים, ולכן רק בהוראת שעה זה ייכנס,
לא בערוץ זעיר רגיל.

זיו גלעדי:

קודם כל, ברמה הטכנית זה לא חל, כי בעל רישיון לשידורי טלוויזיה זה לא כולל
את הערוצים הייעודיים.

מירי נאור אליאס:

רק שיהיה ברור שזה לפי חוק זה, איפה לפי חוק זה? רק תחדדו.

היו"ר יואב קיש:

אני מבקש להחריג בהוראת שעה גם את סעיף 33א(ב)(1). סעיף 33א(ב)(1) יוחרג
בהוראת המעבר.

נחשון אקסלרד:

ו-(ב)(2).

אתי בנדלר:

קודם כל, אמרנו שבהוראת השעה לגבי ערוץ 24 יהיה פטור גם מהוראות סעיף 33א
(ב) כולו.

היו"ר יואב קיש:

(ב) כולו? או לא, (1) ו-(2).

אתי בנדלר:

זה מה שאני שואלת. אני עוד שם.

היו"ר יואב קיש:

(ב)(1) ו-(2) לכל הערוצים הייעודיים צריכים להיות מוחרגים, כל הערוצים
הייעודיים, ב(1) ו-(2) מוחרגים.

מירי נאור אליאס:

גם (ג) הוא סעיף בעייתי.

זיו גלעדי:

אבל אני מדגיש, לגבי 41(ב2) יש שם שורה של מגבלות, יש מגבלות על אחזקה של
עיתונים ושל כלי תקשורת.

היו"ר יואב קיש:

בסדר, זה רק לערוצים הייעודיים, זה לא לזעירים בכלל.

זיו גלעדי:

גם בייעודיים, אנחנו דיברנו על בעיות ספציפיות שנוגעות לשיעור האחזקה
במניות, לא דיברנו על בעיות אחרות של אחזקה של כלי תקשורת אחרים.

היו"ר יואב קיש:

היום אין.

זיו גלעדי:

אבל לא צריך לפטור אותם מזה. הם יכולים עכשיו לרוץ עד שיעבור החוק - - -

רעיה עדני:

לא, גם יותר מזה, כשהם יגדלו בעל העיתון ימכור את ערוץ הטלוויזיה? תיאלץ
אותו למכור? זאת רגולציה שחלה בצורה אחידה.

היו"ר יואב קיש:

בוא נעשה סדר. אני מוכן לשים סעיף, שדרך אגב נותן את כל ההגנות שלנו, כל
עוד לא שינו את מבנה הבעלות. אני לא רוצה שיהיה מצב שייכנס שחקן ריכוזי
ויעקוף את זה. אם לא נכנס שחקן ריכוזי, אין בעיה. אבל אם נכנס שחקן ריכוזי,
כמובן שאנחנו לא רוצים לתת לו פתח לעקוף את המגבלות במקום הזה, זה ברור.
מצד שני – וזה מה שאני בא לפטור בעניין הזה – אני לא רוצה שלאותם ערוצים
ייעודיים תהיה בעיה לקבל רישיון, בגלל שהם נופלים לאיזושהי מגבלה מסעיפים
(1) ו-(2) לצורך העניין, ולכן צריך לשמור על הדואליות: מצד אחד לפטור אותם
מנושא (1) ו-(2); ומצד שני, להגדיר סעיף שאומר שבמידה ומכרו את מי
מאחזקותיהם לשחקן שהוא מוגדר כשחקן ריכוזי, יכול להיות שאנחנו נגדיר אותם
כשחקן זעיר לכל דבר.

זיו גלעדי:

אבל יש עוד דרכים לעקוף את זה. אפשר עכשיו לפתוח למשל עיתון שלא היה לך
קודם ואז אתה הופך - - -

היו"ר יואב קיש:

אני אומר לך עוד פעם, שאני לא רוצה שאיזה עיתון או איזשהו שחקן תקשורת גדול
עכשיו יקנה 50% או 60%, לא משנה, וינצל את הזירה הזו. זה ברור.

זיו גלעדי:

הם עלו שתי בעיות ספציפיות: שיעור האחזקה במניות, והבעיה הספציפית של קשת
וערוץ 24, ולבעיות האלה אנחנו ניתן פתרון נקודתי, אבל לא צריך להחריג.

אלידור בליטנר:

אל הרעיון הוא שזה יהיה חלק מהוראת המעבר. לא נכון לגעת בזה בסעיף המהותי
בחוק.

היו"ר יואב קיש:

אם אני פותר את זה בהוראות המעבר, אין לי בעיה. אנחנו מדברים על הוראות
המעבר, אבל הוא מתנגד לי גם לזה.

זיו גלעדי:

אני לא רוצה להגיד שההוראה בסעיף (ב) שאומרת: המועצה לא תיתן למבקש, שלא
עומד בהוראות סעיף 41(ב2) – שהוא כן יצטרך לעמוד בהוראה של 41(ב2), למעט
הדברים שנכניס בהוראת המעבר.

אלידור בליטנר:

לכן הדרך לטפל בזה היא בהוראת המעבר לתקופת זמן מוגבלת.

היו"ר יואב קיש:

בסדר, בהוראות המעבר לחמש שנים, זה מה שהתחלתי מההתחלה ואתה תקעת אותי בזה.

אתי בנדלר:

אני גם כתבתי: בהוראת המעבר – בהתחלה כתבתי לגבי ערוץ 24, עכשיו לגבי כל
הערוצים הייעודיים – פטור גם מהוראות סעיף 33א(ב)(1) ו-(2), כל עוד לא חל
שינוי במבנה האחזקות שלהם, כפי שהיה ערב כניסתו לתוקף של - - -

היו"ר יואב קיש:

נכון, בדיוק. זה מקובל?

אלידור בליטנר:

זה לתקופת המעבר?

אתי בנדלר:

בהוראת המעבר ולתקופת המעבר.

היו"ר יואב קיש:

מה שאתם צריכים להבין – ואת זה אני אומר לערוצים הקטנים – שאתם מקבלים פה
איזשהו גרייס, ששם אתכם במקום שמעביר אתכם מידית, כולל הבעייתיות של ערוץ
24 בעניין זה, אבל ברגע שאתם רוצים לעשות שינוי במבנה בעלות, אתם במקום הזה
צריכים לעמוד בקריטריונים האלה: שאין פה מישהו שנכנס שהפר פעם את החוק או
כל מיני דברים כאלה. את זה אתם צריכים להבין, אנחנו לא נותנים לכם את זה
לנצח, וגם אותו דבר בנושא הריכוזיות. ערוץ 24 מקבל את ה"גרייס" הזה, בהנחה
שמבנה הבעלות לא משתנה. אם מחר הוא משתנה, אין את ה"גרייס" הזה.

אלידור בליטנר:

זה לא רק שמבנה הבעלות לא משתנה, אלא גם במבנה הבעלות הקיים, פתאום הבעלים
נגיד פותח עיתון חדש למשל שזה קורה יום אחרי, ואז זו כן בעלות צולבת שנרצה
למנוע.

היו"ר יואב קיש:

לא בטוח, אם זה עיתון חדש?

אלידור בליטנר:

זאת בעלות צולבת והחוק אוסר על זה.

היו"ר יואב קיש:

מגבלות הריכוזיות, לפי ועדת הריכוזיות.

אלידור בליטנר:

זה העניין של הבעלויות הצולבות, זה לא הריכוזיות הכלל משקית, זה משהו אחר
בתוך הענף.

אתי בנדלר:

אז איך את מציעה לנסח את זה אלידור?

אלידור בליטנר:

בהוראת המעבר בצורה נפרדת.

אתי בנדלר:

תכתיבי את הרעיון שיהיה לוועדה ברור.

זיו גלעדי:

אנחנו נחריג מההוראות הספציפיות ב-41(ב2), שזאת ההוראה לגבי שיעור אחזקת
המניות, שזה (ב2)(4), ואנחנו נחריג את קשת לגבי האחזקה בערוץ 24, שאת זה
אני כבר לא זוכר.

אלידור בליטנר:

אם אני שמה בצד את קשת וערוץ המוזיקה, לגבי יתר הערוצים הייעודיים, אני
מבינה שכל מה שאנחנו מדברים עכשיו זה עניין אחזקת יחיד. אולי נכון ליצור את
זה ככה לגבי מצב נתון, שצריכים לתת תקופת היערכות, כדי להתאים את המצב
להוראות המהותיות של החוק.

אתי בנדלר:

אלידור וזיו, תנסחו בבקשה נוסח שיבוא בפני הוועדה.

נחשון אקסלרד:

האם יש כוונה שערוץ ייעודי קיים, שמוחזק כיום ב-100% על ידי גורם יחיד,
יצטרך תוך פרק זמן מסוים לשנות את האחזקה הזו, כל עוד הוא ערוץ זעיר?

היו"ר יואב קיש:

לא.

נחשון אקסלרד:

אוקי, כי שמעתי עכשיו את משרד המשפטים מדבר אחרת.

היו"ר יואב קיש:

אמרנו את זה, וזה היה כבר בוועדה, אני אחזור על זה רק למי ששאל. המגבלה של
74% שהולכת להשתנות ל-74% בעלים יחיד, לא חלה על הזעירים.

אלידור בליטנר:

לתמיד?

היו"ר יואב קיש:

כן, כל עוד הוא זעיר – לתמיד, ואמרנו שרק כשהוא עובר קטגוריה, יהיו לו
שנתיים.

אלידור בליטנר:

על זעיר או על זעיר ייעודי?

היו"ר יואב קיש:

גם זעיר. אני רוצה שזעיר – יכול לפתוח את זה גורם אחד, ורק אחרי שהוא עולה
קטגוריה, יהיו לו שנתיים למכור את הבעלות. דיברנו על זה, היה פה דיון ואני
לא המצאתי עכשיו שום דבר חדש.

אתי בנדלר:

אני לא זוכרת אם היתה על זה הצבעה. אם לא היתה על זה הצבעה, אתם תמיד
יכולים להגיש הצעה לתיקון.

היו"ר יואב קיש:

אבל אתן מנסחות את זה וזה יגיע לנוסח, גם מה שאני אמרתי עכשיו עם הבעלות.
זה ינוסח ויגיע, אני מתכוון שבגלל שלא על הכול הצבענו, יגיע נוסח מסודר מה
הוצבע ומה לא.

אתי בנדלר:

כך התכוונתי.

היו"ר יואב קיש:

תודה רבה. אפשר להמשיך?

מירי נאור אליאס:

גם ב-33א(ג) יש - - -

קריאה:

33א - - -

מירי נאור אליאס:

אה, עברנו אותו?

היו"ר יואב קיש:

33א(ב)(1), (2) עברנו. 33א(ב)(3), (4), (5), מישהו רוצה להגיד משהו?

דב אברמוביץ:

לגבי (ב)(1).

היו"ר יואב קיש:

(ב)(1) דיברנו שאתם פטורים.

דב אברמוביץ:

זה לא העניין של הבעלויות הצולבות, זה העניין של הפרות קיימות.

היו"ר יואב קיש:

אמרנו שאתם פטורים בהוראת שעה.

מירי נאור אליאס:

אנחנו כל הזמן חוזרים לסעיף 41, הוא בעייתי.

היו"ר יואב קיש:

אתם רוצים לקפוץ אליו?

מירי נאור אליאס:

נסיים את 33, נשמח לקפוץ אליו, כי עוד לא נגמרו הבעיות שיש בו. ב-(ג) שוב
יש כאן סמכות למועצה לקבוע כללים נוספים על אלו המנויים. אנחנו עוסקים כאן
בצמצום, ואני חושבת שהסעיף הזה לא צריך לחול.

נחשון אקסלרד:

אבל שלא נמצא את עצמנו עם כללים חדשים נוספים - -

מירי נאור אליאס:

- - שלא היו, כשאנחנו יושבים פה ימים ולילות ודנים.

היו"ר יואב קיש:

אבל הכללים נובעים מהחוק, ואם בחוק הגדרנו שלא חלה עליכם מחויבות ­ – זה לא
יהיה. אי אפשר לעשות פה שלייקס על שלייקס.

מירי נאור אליאס:

זה נכון, רק שזה כתוב במטרה להבטיח כי המבקש יקיים את השידורים, ואנחנו לא
יודעים - - -

היו"ר יואב קיש:

"המועצה רשאית לקבוע, בכללים, תנאים והגבלות למתן רישיון לשידורי טלוויזיה,
נוסף על... (א) ו-(ב), במטרה להבטיח כי המבקש יקיים את שידורי הטלוויזיה
בהתאם להוראות לפי חוק זה".

מירי נאור אליאס:

נכון.

היו"ר יואב קיש:

אני ממשיך, אני לא אתחיל פה על כל סעיף לעשות רביזיה.

מישהו רוצה להתייחס ל-(ד)?

רעיה עדני:

אנחנו מבקשים להבהיר ל-(ב), שלא מדובר פה במחיקת חובות.

היו"ר יואב קיש:

אני אמרתי מחיקת חובות? אחמד טיבי אמר מחיקת חובות, אני לא אמרתי מחיקת
חובות.

רעיה עדני:

נוסח הסעיף – זה עשוי להשתמע ממנו. 33ב(ב) מתייחס לזה - - -

היו"ר יואב קיש:

לא, הוא רק לקבלת הרישיון, הוא לא מדבר על מחיקת חובות. אני אמרתי שלטובת
קבלת הרישיון זה שיש להם מחויבויות עבר לא ימנע מהם לקבל את הרישיון.

רעיה עדני:

אם אפשר רק להבהיר, שאנחנו לא - - -

היו"ר יואב קיש:

אני יודע שהגישה שלכם היא לא – דנה לא נמצאת פה, אבל בשמחה תפקידכם לשבת
איתה ולהגיע עד יום שלישי לפריסת חובות, שתאפשר לערוץ הלא ול-20 ולערוצים
האחרים לשרוד, שלא ייסגרו יום אחרי שיעברו. תודה. אני ממשיך. ל-(ד) ול-(ה)
מישהו רוצה להתייחס?

מירי נאור אליאס:

ל-(ה) יש רק הערה טכנית, הוא מתייחס שם לסעיף (ב)(1) שהוחלט לתקן אותו, רק
צריך כמובן בהתאם להתייחס גם לסעיף (ה).

היו"ר יואב קיש:

33אם תיקנו את (ב)(1), באופן טבעי זה יתוקן. 33ב – מישהו רוצה להתייחס?

מירי נאור אליאס:

33ב זה עוד פעם עניין של סמכויות.

דב אברמוביץ:

הערה אחת אדוני, סעיף 33ב – זה לא מחייב תיקון חקיקה, אבל יש כבר כללים
לקבלת רישיון.

מירי נאור אליאס:

בדיוק, זה מה שהסברתי בשבוע שעבר.

דב אברמוביץ:

הם מתנים קבלת רישיון בהפקדת פיקדון של שלושה מיליון שקלים אני חושב.

היו"ר יואב קיש:

אני הסברתי בדיוק, איך הולך לעבוד הרישיון שלכם. אני לא הולך להיכנס לזה
עוד פעם.

דב אברמוביץ:

אני מעיר את זה רק - - -

היו"ר יואב קיש:

כל זה יהיה בכפוף – אנחנו בהוראת מעבר הגדרנו את נושא הרישיון, וזה כמובן
שאמור לגבור על זה.

מירי נאור אליאס:

את 33 ב אתה בעצמך פשוט תיקנת בישיבה הקודמת, ונתת נוסח אחר, ולכן צריך
להתאים אותו. אמרת שתוך שלושה חודשים ונקבל אוטומטית, ובשלושה חודשים - - -

היו"ר יואב קיש:

נכון, בגלל זה שאלתי לקראת ההפסקה אם הצבענו על זה או לא. התשובה היא שלא
הצבענו על זה?

אתי בנדלר:

אני לא זוכרת אם הצבענו על זה.

היו"ר יואב קיש:

אז אמרנו שבהפסקה נבדוק, אז אני מציע למען הסר ספק, שנצביע על זה עכשיו עוד
פעם. אפילו אומרים לנו שלא הצבענו. אנחנו עכשיו מצביעים על הנושא של אופן
קבלת הרישיון, זאת אומרת: נפרדנו מהאידיאל ב-5 ו-24, אנחנו מדברים על החיים
עצמם. ברגע שנגמור את החקיקה, המעבר של הרישיון תחת רישיון למועצת כבלים
ולוויין צריך לעבור לרשות השנייה.

הגדרנו שביום שבו יגישו בקשה מי מהערוצים הייעודיים לרשות השנייה, ייראה
כאילו ניתן להם רישיון זמני לחצי שנה, והם יעברו לשדר תחת הרישיון של הרשות
השנייה.

רועי פולקמן (כולנו):

באותם תנאים.

היו"ר יואב קיש:

לא באותם תנאים, כמו שהגדרנו בחוק. לטובת קבלת רישיון, יש תהליך שהגדרנו
אותו שלושה חודשים ראשונים, שאותם ערוצים ייעודיים צריכים למלא תיק רישיון
– את כל ה"מסמכולוגיה", זה קיים כבר בכבלים ובלוויין, חלק צריך להעביר.
עברו שלושה חודשים, עכשיו הרשות השנייה, יש לה שלושה חודשים לבחון את התיק
הזה. בחנה אותו במשך שלושה חודשים, נתנה תשובה לקראת סוף השישה חודשים,
רישיון זמני – יכולות להיות להם שלוש תשובות אפשריות: אחת – הרישיון התקבל
ומפה והלאה הוא בתוקף; אפשרות שנייה לתת הארכה של חצי שנה נוספת, ולהגיד
לאותו ערוץ שישלים.

אתי בנדלר:

אני רוצה להבין את ההארכה הנוספת. יכול להיות שהשלמת המסמכים – המועצה
תגיד: אני מבקשת מסמכים אלה ואלה שיוגשו לי תוך שבועיים או תוך חודש, כדי
שאז אני אוכל לבחון.

היו"ר יואב קיש:

הכול לפי שיקול דעתה של הרשות השנייה.

אתי בנדלר:

אז שיהיה ברור, שצריכים להגיש את המסמכים במועד שקבעה המועצה.

היו"ר יואב קיש:

בסדר, הכול לפי הרשות השנייה וההגדרות שלה להארכה של הרישיון בחצי שנה
נוספת.

אתי בנדלר:

עד חצי שנה.

היו"ר יואב קיש:

עד חצי שנה, וגם בסיבוב השני של החצי שנה, למועצה יש שיקול דעת להאריך בעוד
חצי שנה לפי שיקולה, אם היא עדיין צריכה. זאת אומרת, כל עוד הם רואים מהלך
שקורה, אני לא הולך לגרום להם להחליט את ההחלטה השלישית, שהיא החלטה מאוד
משמעות, שאומרת: סליחה, יש פה אי עמידה – לא הפרה, אי עמידה – משמעותית
בתנאי הרישיון, אני לא יכולה לתת לו רישיון, ואז למעשה הופסק הרישיון הזמני
שהיה ברשות השנייה. המשמעות היא ברגע שהופסק, אחד מהשניים – אם עדיין יש לו
זמן לזיכיון שלו ברשות כבלים ולוויין, הוא חוזר אוטומטית עד סוף הזמן שלו
ברשות כבלים ולוויין; אם תם הזמן ברשות כבלים ולוויין, ערוצו הופסק, נגמר
לו שידור, לא יוכל לשדר. זה התהליך, אני חייב להגיד שזה איזה ייצור כלאיים.
יש לך רעיון יותר טוב, חבר הכנסת פולקמן? אני מוכן לשמוע. אנחנו בנינו משהו
שנראה הכי הגיוני בהתאם לתנאים.

אלידור בליטנר:

אנחנו חושבים שזה נכון לתת לרגולטור שיקול דעת לבחון את הבקשה, כפי שנעשה
תמיד ברגולציה של רישיונות. זה נכון לבוא ולראות אם תנאי הסף המינימליים
אכן מתקיימים. בסופו של דבר, זה לא בדיוק אותם תנאי סף בחוק התקשורת.

היו"ר יואב קיש:

איפה הבעיה? הבעיה היא שהם אומרים: הכי טוב מבחינתם, תבקש רישיון, תמשיך
לשדר למועצת כבלים ולוויין ותעשה, אבל זה מהלך שאנחנו לא רוצים להיות בו,
ולכן הלכנו למבנה הזה.

לאה ורון:

השאלה אם אתה לא מגביל את הזמן לגבי האופציה שהרשות השנייה - - -

היו"ר יואב קיש:

לא, אין לי בעיה, אני לא מגביל.

הערבויות שיידרשו לערוצים הייעודיים ברשות השנייה יהיו זהות לערבויות
שיסופקו לרשות כבלים ולוויין ותבוצע הסבה מסודרת, כדי שלא ייאלצו להביא עוד
פעם כספים מהבית, אלא אותם כספים, אותו דבר בדיוק, יועברו לרישיון של הרשות
השנייה וישמשו גם כערבות לחובות העבר וגם כערבות להמשך הרישיון. זאת ההצעה.
אנחנו דשנו בזה הרבה ולזה הגענו, ואני מעלה את זה להצבעה.

אתי בנדלר:

אני רוצה שוב לומר, שהחובה להסב את הערבויות, מטבע הדברים, צריכה לחול על
המבקשים, כי הם אלה שעובדים מול הבנקים, ואם הם לא יפעלו, לא יהיו ערבויות.
לכן צריכים להבהיר, שהם צריכים לעשות את זה.

דב אברמוביץ:

למעשה היא על המוטב דווקא, המוטב צריך להסכים לזה.

היו"ר יואב קיש:

המוטב יסכים.

אתי בנדלר:

המוטב יסכים, אבל - - -

דב אברמוביץ:

לא מספיק שאני מבקש - - -?

אתי בנדלר:

זה בסדר גמור, אבל אתם צריכים לפעול לכך ולא לשבת בחיבוק ידיים, כי אם לא
תפעלו לכך, למעשה לא יהיו ערבויות.

היו"ר יואב קיש:

ואז יגידו להם: אתם לא סיימתם להעביר לנו את הערבויות, זה מהותי; אם לא
תסיימו את זה תוך שלושה חודשים, הרישיון שלכם יפוג.

אתי בנדלר:

אתה רוצה לכתוב זמן לבצע הסבה?

היו"ר יואב קיש:

לא, אני לא רוצה, הגדרתי את זה לרשות השנייה. מנכ"ל הרשות השנייה, מה
שאמרנו מקובל עליכם בתהליך?

ניר שוויקי:

כן, אני רק חושב שכן צריך לנקוב בתאריך לגבי מועד ביצוע ההסבה. אני חושב
שברגע שהם מבקשים בקשה לעבור להיות בעלי רישיון מטעם הרשות השנייה, הם
צריכים תוך שבעה ימים להסב את הערבות לטובת הרשות השנייה.

היו"ר יואב קיש:

ואם עכשיו הבעיה זה לא הם, אלא מי שמחזיק את הערבות?

ניר שוויקי:

לא צריכה להיות בעיה עם אף אחד. אם המדינה מסכימה, החשב הכללי מסכים, שזה
יוסב, לרשות לא צריכה להיות בעיה, ואם למערכת הבנקאית יש בעיה - - -

אתי בנדלר:

לא, תבינו מה המשמעות של שלושה חודשים – זאת אומרת, שהם כבר קיבלו רישיון
זמני לשדר לפי חוק הרשות השנייה, ואין בעצם שום ערבות לטובת הרשות השנייה.

ניר שוויקי:

זה יכול להיות תוך פרק זמן מאוד מאוד קצר.

היו"ר יואב קיש:

כמה זמן אתם הערוצים צריכים להעביר את הערבות הבנקאית מהגורם שזה נמצא?

דב אברמוביץ:

ההוראה צריכה להיות שהרישיון מותנה בזה שניתן להם את הערבות - - -

אתי בנדלר:

אבל אתה מקבל רישיון זמני בינתיים, שיכול להיות לשנה.

היו"ר יואב קיש:

כמה זמן אתה צריך להעביר את הערבות?

דב אברמוביץ:

חודש, לכאורה שום דבר.

היו"ר יואב קיש:

אם זה שום דבר, אז 21 ימי עסקים.

דב אברמוביץ:

אבל אדוני, אני תלוי בזה שהחשב הכללי יסכים להסרת הערבות, הם לא תמיד
נותנים תשובות בזמן. אני תלוי בזה שגם הרשות שתבקש ממני את הבקשה - - -

היו"ר יואב קיש:

אז אני אומר 21 יום, ולכם הרשות השנייה – אם אתם רואים שהבעיה היא בחשב
הכללי שעשה להם בעיות, להפעיל שיקול דעת ולתת להם פטור לעניין הזה.

אתי בנדלר:

אדוני, אני מציעה משהו אחר, 14 ימים מיום שניתנה הסכמת החשב הכללי.

היו"ר יואב קיש:

אוקי, מצוין.

ניר שוויקי:

אבל אני לא רוצה לפתוח פה בעיות עם החשב הכללי.

היו"ר יואב קיש:

לא, אבל אם הוא לא ייתן, זו הבעיה.

ניר שוויקי:

אני לא יודע איזה בעיות יש עם החשב הכללי, שזה לא יהיה מותנה; ואם החשב לא
מסכים?

היו"ר יואב קיש:

לא, זה מותנה, הם לא ייתנו עוד ערבות, לא תהיה עוד ערבות.

ניר שוויקי:

לא, ואם החשב לא מסכים?

היו"ר יואב קיש:

אז לא יהיה, אז תישאר רק הערבות הזו, מה אתה רוצה? הם לא יכולים להשתמש
בשמיכה משני הכיוונים. אז החשב יסכים, עם כל הכבוד.

אני מבקש תשובה ממשרד האוצר. חברים, בחוק נכתוב: 14 יום מרגע שהחשב נתן
ושחרר את הערבויות. ולכם אני אומר, אם אתם רוצים שאני אחייב את החשב בחוק
לשחרר, אני אעשה את זה.

רעיה עדני:

אי אפשר לחייב אותו לשחרר.

היו"ר יואב קיש:

אי אפשר? בטח שאפשר. אני יכול לשחרר. אם אני אכתוב, שחובה עליו לאחר הבקשה
לשחרר את הערבויות אחרי שבעה ימים, הוא יעשה את זה.

רעיה עדני:

אני לא יודעת, קודם כל אני לא מהחשב הכללי ואני נוהגת לא לייצג אותם, הם גם
כועסים מאוד אם אני עושה את זה. אז אתם מוזמנים לפנות לחשב הכללי, אני
מוכנה ללכת לבדוק, יש גם לשכה משפטית באוצר, צריך לשאול אותה.

היו"ר יואב קיש:

אז תפנו.

רעיה עדני:

בסוף זאת סמכות של החשב הכללי.

היו"ר יואב קיש:

אז תפנו בבקשה לחשב הכללי. כרגע אנחנו לא מוסיפים סעיף שמתייחס לכך שהחשב
חייב לשחרר את הערבויות, אבל אני רוצה לשמוע את ההתייחסות שלו, ואם צריך,
אולי נעשה את זה.

זיו גלעדי:

אבל אני חושב שצריך להגיד משהו עקרוני, הערבות נועדה להבטיח, שאם יש
איזושהי הפרה של החוק, יהיה ממי להיפרע, וזה צריך להיות ביום שהם באוויר,
אי אפשר להשאיר תקופה שבה מישהו משדר ויכול לגרום נזק ואחר כך אין ממי
להיפרע.

היו"ר יואב קיש:

אז אמרנו 14 יום מהיום – החשב מחזיק אותם בידיים, מה לעשות? עם כל הכבוד,
הם לא שולטים בזה. לכן כדי לפתור את זה, אני מקבל את ההצעה של היועצת
המשפטית – 14 יום משחרורה של הערבות על ידי החשב. בזה נגמר הדיון. לגבי
החשב, אני מבקש ממשרד האוצר לדבר עם החשב ולהביא את ההתייחסות.

רעיה עדני:

אנחנו נביא.

היו"ר יואב קיש:

תודה. אתי, אפשר להביא את זה להצבעה מבחינתך?

אתי בנדלר:

לא, יש עוד דבר אחד שנעמה מפנה את תשומת לבי אליו. אמרת עכשיו בשינוי
מההנחיות הקודמות, אז אני רוצה להבין. הם צריכים להגיש את הבקשה תוך שלושה
חודשים ולהגיש את זה עם מסמכים.

היו"ר יואב קיש:

נכון, עברו שלושה חודשים.

אתי בנדלר:

המועצה יכולה לומר שהיא זקוקה למסמכים נוספים. אם היא ביקשה מסמכים נוספים,
היא תאריך את תוקף הרישיון הזמני, שניתן מיד עם הגשת הבקשה, לתקופה שהיא
תקבע. מה זאת אומרת התקופה שהיא תקבע? היא קובעת תוך כמה זמן ימציאו לה את
המסמכים, כפי שמקובל בכל החקיקות, ובהתחשב בכך, היא מחליטה לכמה זמן היא
מאריכה את תוקף הרישיון הזמני. זה היה בפעם הקודמת. עכשיו אתה דיברת פתאום
על שישה חודשים.

היו"ר יואב קיש:

אז אני מקבל, הנוסח הזה יותר טוב. בסדר, מה שאמרת. אני טעיתי, תודה על
ההערה, אני מקבל את הנוסח הקודם. עכשיו אפשר להצביע מבחינתך?

אתי בנדלר:

עכשיו אפשר.

היו"ר יואב קיש:

אז אני מעלה להצבעה רק את נוהל קבלת הרישיון, מה שהגדרנו עד עכשיו. אני
מעלה להצבעה את נוהל קבלת הרישיון, כפי שהוגדר, מי בעד?

הצבעה

בעד – 3

נגד – אין

נמנעים – אין

נוהל קבלת הרישיון כפי שהוגדר, נתקבל.

היו"ר יואב קיש:

התקבל. אתם רוצים להמשיך עם הצבעות שאנחנו מחויבים בהן?

אתי בנדלר:

לא, אתה אמרת שאתה רוצה לחזור ל-33א(א).

היו"ר יואב קיש:

לא, אמרנו שבסוף נצביע על כל השינויים, כפי שהגדרנו אותם היום ונצביע על
הכול עכשיו בסוף היום, על כל השינויים.

אתי בנדלר:

בשביל מה - - -

היו"ר יואב קיש:

אז בבקשה, בוא נצביע, על מה אנחנו צריכים להצביע?

אתי בנדלר:

סעיף 33א(א): הוראת פסקה (2)(ב) לא תחול על ערוץ ייעודי זעיר. אחר כך
33א(ב): בהוראת המעבר ולתקופת המעבר, לגבי כל הערוצים הייעודיים, פטור גם
מהוראות סעיף 33א(ב)(1) ו-(2).

קריאה:

אבל למה רק על ערוץ ייעודי זעיר? על ערוץ זעיר.

היו"ר יואב קיש:

זעיר ב-41, אל תבלבל.

אתי בנדלר:

כל עוד לא חל שינוי במבנה האחזקות שלהם, כפי שהיה ערב כניסתו לתוקף של החוק
המתקן – לגבי הנושא הזה אני מבקשת לא להצביע, כי אלידור וזיו הגישו נוסח
מתוקן.

היו"ר יואב קיש:

טוב, אז לא נצביע.

אתי בנדלר:

אז רק לגבי החלק הראשון, שהוראות פסקה (2)(ב) בסעיף 33א(א) לא יחולו על
ערוץ ייעודי זעיר.

היו"ר יואב קיש:

מי בעד?

הצבעה

בעד – 2

נגד – אין

נמנעים – אין

ההצעה שהוראות פסקה (2)(ב) בסעיף 33א(א) לא יחולו על ערוץ ייעודי זעיר
נתקבלה.

היו"ר יואב קיש:

התקבל. תודה.

אלידור בליטנר:

אני רוצה להעיר הערה על משהו שקשור למשהו קודם, לגבי סעיף 5 ו-24, שהוועדה
כבר הצביעה עליו. עכשיו זה מהלך של דה-רגולציה, סעיפי ההסמכה של הרשות
השנייה בעצם מצטמצמים. עכשיו נוצר מצב שיש כללים שקבועים היום, שהם מכוח
סעיפי ההסמכה של אתמול, כלומר שסעיפי ההסמכה לגביהם התבטלו או צומצמו, ואז
עולה השאלה מה גורל הכללים הללו ביום התחילה של החוק.

במסגרת ההצעה של חוק ההסדרים ניסינו לטפל בזה, כלומר יש לנו שם איזושהי
הצעה. אני לא יודעת אם תלכו בנתיב הזה או לא, אבל בכל מקרה צריך לתת לזה
איזשהו פתרון, כי אחרת ייצא מצב של בלגן.

היו"ר יואב קיש:

אז תתני לנו ליום שלישי הצעה איך לטפל בזה.

אלידור בליטנר:

לנו יש את הצעת חוק ההסדרים.

אתי בנדלר:

ההצעה זה הצעת הממשלה.

היו"ר יואב קיש:

מה ההצעה? עם כל התיקונים בפנים?

אלידור בליטנר:

זה בעצם לתת שהות לרגולטור לערוך בחינה כוללת של הכללים שלו, ועד אז להשאיר
בתוקף את הכללים למשך חצי שנה. כעבור חצי שנה לבטל סטים מסוימים של כללים,
זה מה שעשינו בחוק ההסדרים. זה קצת מסובך. במשך חצי שנה להשאיר בתוקפם את
הכללים הקיימים, גם אם אלה כללים שהם מכוח סעיפי ההסמכה שביטלתם מ-day one,
כדי לא ליצור בלגן.

היו"ר יואב קיש:

כדי שהרגולטור יוכל להתאים את עצמו.

אלידור בליטנר:

מה שהיה בחוק ההסדרים – שזאת ההצעה של משרד האוצר – למשך חצי שנה להשאיר את
הכללים כמות שהם. כעבור חצי שנה, יתבטלו כמה סטים של כללים שיפורטו בחוק,
כדי לא לייצר בלבול, ורק אחרי 24 חודשים יתבטלו כל שאר הכללים, וזה פרק
הזמן שייתן לרגולטור לעשות שינוי בכל מערכת הכללים שלו לפי החקיקה החדשה.
עשינו את זה בצורה מדורגת.

לאה ורון:

זאת אומרת שנתיים וחצי?

אלידור בליטנר:

כן.

קריאה:

ומה קורה במהלך השנתיים וחצי האלה?

לאה ורון:

חצי שנה ואחר כך 24. סך הכול 24?

רעיה עדני:

בדיוק, 24 נספר מיום תחילת החוק.

אתי בנדלר:

לדעתי הם עברו כאן על הרבה מאוד כללים, ובאמת אי אפשר להתעלם מהעניין הזה,
למשל: כללים והוראות לעניין השעות שבהם ניתן לשדר.

היו"ר יואב קיש:

אנחנו לא עושים את התיקון הזה.

נגה רובנישטיין:

זה בעצם מחולק לשלושה חלקים – יש כאלה שייכנסו לתוקף באופן מידי, אחרי
שיושלם החוק הזה וחוק ההסדרים, זאת אומרת שינויים גם שמשליכים על הכללים,
למשל ז'אנרים; יש כאלה שרק עוד חצי שנה, לפי מה שיפורט בחוק ההסדרים; ויש
כאלה - - -

היו"ר יואב קיש:

אל תערבבו אותי עם חוק ההסדרים.

נגה רובנישטיין:

אבל זה מה - - -

היו"ר יואב קיש:

למשל כל מה שקשור בפרסומות, אני לא נוגע בחוק הזה, אז כל מה שקשור לפרסומות
צריך להוציא.

אלידור בליטנר:

לכן אמרתי: אני יודעת שלא בהכרח תרצו את מה שהוצע בחוק ההסדרים, אני מבינה
שיש כאן מודל שהוא קצת אחר.

בחקיקת ההסדרים דיברנו על שני שלבים מרכזיים, לא על שלושה נגה. ב-day one
לא יתבטלו כללים, המועד הראשון שבו יתבטלו כללים זה חצי שנה אחרי יום
התחילה.

נחשון אקסלרד:

אבל אם יש סתירה בין הכללים לחוק?

אלידור בליטנר:

זה בדיוק העניין, שתיווצר לך אי בהירות לגבי מה סותר, מה לא סותר.

היו"ר יואב קיש:

קודם כל, כל מה שקשור לכללים שמשפיעים על ערוץ זעיר, מבחינתי מידית נכנס
לתוקף, זאת אומרת: זעיר לא יוכל להתחיל לשדר, אם זה לא יהיה מידית, ולכן
להגדרת זעיר כל מה שדיברנו ייכנס מידית ויבוטל מידית. אני לא יכול לחכות,
כי אז מה עשיתי?

אלידור בליטנר:

הדרך לייצר את זה היא בדרך של מיפוי, כדי למנוע אי-בהירות, כדי למנוע בלגן
בכל הרגולציה של הרשות השנייה. שלא יהיה ברור, זה מכוח הסעיף הזה, מכוח
הסעיף הקודם, זה כן משהו שצריך לעשות קצת עבודת נמלים של מיפוי, בטח אם
רוצים את זה ב-day one.

קריאה:

- - -

היו"ר יואב קיש:

זה חייב להיות ב-day one. עזבי את השינויים שקבענו לערוצים הגדולים.

קריאה:

למה - - -

היו"ר יואב קיש:

כי לכם, גם אם זה יקרה שלושה חודשים אחרי או שישה חודשים, אתם תשרדו. אני
מעדיף שזה יהיה ב-day one, אבל אני אומר קודם כל שהזעירים לא יכולים לשרוד
אם זה לא נכנס מידית.

נחשון אקסלרד:

לא יכול להיות מצב, שתהיה סתירה בין הוראות הכללים להוראות החוק.

היו"ר יואב קיש:

ברור.

אלידור בליטנר:

אנחנו מנסים למנוע אי-בהירות לגבי מה סותר ומה לא סותר.

היו"ר יואב קיש:

יוליה, כמה זמן לוקח לכם לעשות עבודה של מיפוי הכללים?

נחשון אקסלרד:

אגב, אני כבר עשיתי אותה, אני יכול להגיש להם את זה.

יוליה מלינובסקי (ישראל ביתנו):

רציתי לשאול שני דברים: למה החלטתם שכל הכללים מתבטלים?

יכול להיות שאני לא מבינה אותך נכון, אבל נשמע לי קצת כאילו עכשיו לרגולטור
יש רגולטור, שזה משרד המשפטים.

אלידור בליטנר:

ממש לא, להפך.

היו"ר יואב קיש:

אז תסבירי איך את רוצה לטפל בזה בשינויים ששינינו סעיפים שיש להם כללים
שנובעים מהם. האם הכללים יפסיקו להתקיים מידית?

יוליה מלינובסקי (ישראל ביתנו):

בכל מקום שמתבצע שינוי, אנחנו משנים את הכללים. אם יש פה איזושהי מחשבה,
שכל הכללים מתבטלים - - -

היו"ר יואב קיש:

לא לא, מה שלא רלוונטי בעקבות שינוי החקיקה.

יוליה מלינובסקי (ישראל ביתנו):

אז אנחנו יושבים, עושים עבודת נמלים ומשנים את הכללים.

אתי בנדלר:

יוליה, זה בדיוק העניין, שאתם צריכים לעשות עבודת נמלים ולעבור על כל הסטים
של הכללים שיש לכם, ובכל סט לבחור מה צריך להתבטל לגמרי, מה צריך לעבור
שינוי. זו עבודת נמלים, אז נשאלת השאלה תוך כמה זמן אתם יכולים להשלים
אותה.

יוליה מלינובסקי (ישראל ביתנו):

אני חושבת שחודש - - -

אתי בנדלר:

אני, אם הייתי יועצת משפטית שלך, הייתי אומרת לך - - -

יוליה מלינובסקי (ישראל ביתנו):

אז אני לא מבינה, איך הזעירים אמורים להתחיל לעבוד.

אתי בנדלר:

את צודקת, אבל אין מה לעשות.

שרית הכט:

אבל תיווצר כאן בעיה, למשל – נקבע כאן כרגע בחוק מה שהיה קבוע קודם בכללים.
זה אומר שהכללים והחוק יסתרו זה את זה, זו רק דוגמה אחת.

היו"ר יואב קיש:

אז היא אומרת שהיא תנקה את כל הכללים שלא רלוונטיים בגלל החוק.

שרית הכט:

השאלה תוך כמה זמן, כי ברגע שהחוק עובר, הוא בתוקף.

היו"ר יואב קיש:

היא לא תבוא אליכם עם כלל שכבר לא בתוקף לגבייה, כי היא תגיד: זה לא ברור
לכם? זה ברור לכם, לא?

יוליה מלינובסקי (ישראל ביתנו):

אף אחד לא מת מעבודה, יש כאלה שמתו כי הם לא עבדו. אז אנחנו נעשה עבודת
נמלים.

היו"ר יואב קיש:

היא לא תגיד לכם: למה אתם לא משקיעים 40% בדרמה, אם שינינו את זה ל-20% פה
בחוק.

יוליה מלינובסקי (ישראל ביתנו):

צריך לתת איזושהי תקופה. אנחנו אומרים חודש, אז חודש וחצי.

אתי בנדלר:

כמה שאתם צריכים. אם תגידי לי תוך שבוע, אני משוכנעת שהיושב ראש לא ייתן
שבועיים, השאלה אם זה ריאלי מה שאת מתחייבת.

איתן כבל (המחנה הציוני):

יוליה, מהניסיון שלי אתכם, הייתי אומר שנה, אבל אני אתן לכם חודשיים.

יוליה מלינובסקי (ישראל ביתנו):

אוקי, אז קודם כל אני מניחה שאתה נותן חודשיים, כי אני בסך הכול בתפקיד
חודשיים. אני לא יודעת מה להגיד לכם.

היו"ר יואב קיש:

תחשבו על זה, בסדר?

יוליה מלינובסקי (ישראל ביתנו):

תנו לנו זמן, אנחנו יכולים להגיד בצורה מאוד ברורה, שאין לנו כוונה - -

היו"ר יואב קיש:

- - לאכוף כללים שהם לא רלוונטיים.

יוליה מלינובסקי (ישראל ביתנו):

- - שהם לא רלוונטיים, ויותר מזה, כמו שדיברתי, בכל ועדה שני נמצאת בה,
הערוצים המפוקחים צריכים לקבל אופק רגולטורי. אנחנו לא נפגע לא בזעיר, לא
בזעיר מאוד ולא בזעירון ולא בענק.

אתי בנדלר:

מה שעולה מהדברים שלך, אם אני מבינה נכון, זה שיש מקום להצעה של משרדי
הממשלה לקבוע תקופת מעבר ארוכה לבחינת כל הכללים, למשל שישה חודשים, ארבעה
חודשים, שלושה חודשים, חודשיים, מה שיוחלט כאן, אינני יודעת, כשאת מצהירה
שבתקופת המעבר הזאת כשאת תבואי לאכוף משהו, את תבדקי אם הוא מתיישב עם
הוראות החוק המתקן או לא.

היו"ר יואב קיש:

נכון, בדיוק, זו הכוונה, ולכן אני לא הולך עם הגישה של משרד המשפטים
שאומרת: הכול בתוקף לחצי שנה עד שהיא מנקה.

אלידור בליטנר:

זאת הממשלה.

היו"ר יואב קיש:

הממשלה, מי שתחליטו, אני לא הולך עם זה, כי זה אבסורד, כי ברגע שהחליטו
לשנות, הם לא יאכפו כללים שלא רלוונטיים לחוק.

יוליה מלינובסקי (ישראל ביתנו):

אגב אדוני היושב ראש, אני מניחה שהבעיות ייפתרו עם כניסת הדרישה לפתור
אותן, זאת אומרת יכול להיות שתהיה סיטואציה שעכשיו צריך לפתור את הכלל
הספציפי, אז אנחנו משנים את הכלל הספציפי. אנחנו לא נעשה עכשיו סוף שבוע עם
המועצה ונעבוד על זה, מה שהצעת.

היו"ר יואב קיש:

באיזה סעיף אנחנו?

מירי נאור אליאס:

אנחנו ב-33ג, ואמרנו שאחריו נעבור ל-41.

יוליה מלינובסקי (ישראל ביתנו):

לא הבנתי, גברתי היועצת המשפטית.

אתי בנדלר:

אני אולי לא הבהרתי את עצמי פה, כי אני מבינה שאומרים כן מה שאמרה היועצת
המשפטית אבל לא לזה התכוונתי. אני הצעתי שכן לקבוע תקופת מעבר.

היו"ר יואב קיש:

אני מציע לתת לכם ארבעה חודשים לתקן את הכללים ולהוציא סט כללים מסודר, כי
מבחינתי לאורך התקופה, לצורך העניין אם יש איזה ויכוח על כלל שלמעשה מאבד
מתוקפו בגלל החוק ועדיין פורמלית בתקופת הזמן הזו לא הפעלתם אותו, אתם
תפעילו את שיקול הדעת ותבטלו אותו. לא תהיה אכיפה של כללים ישנים. כן יהיו
ארבעה חודשים לעשות את עבודת הנמלים המסודרת ואת הכללים המעודכנים מחדש.

לאה ורון:

כמה כללים יש?

היו"ר יואב קיש:

יש כנראה הרבה.

נגה רובנישטיין:

המון, זאת המון עבודה.

היו"ר יואב קיש:

אבל אין כוונה להשאיר אתכם במציאות עולם האתמול. אין כוונה להשאיר אתכם
בעולם האתמול עד שיתארגנו למחר, כמו שהציע פה מישהו. לא, הכוונה היא שהמחר
נכנס בדיוק בכניסת החוק, ושלאורך הזמן כדי לייצר את הכללים מחדש, יהיו
ארבעה חודשים שבהם הרשות השנייה תבחן את כל כלליה ותוציא - - -

אתי בנדלר:

אולי נכתוב דבר הרבה יותר פשוט שכללים והוראות שנתנה המועצה ערב תחילתו של
חוק זה, יחולו ובלבד שהרשות השנייה לא תאכוף כללים, אם מצאה שהם עומדים
בניגוד לחוק המתקן – הוראה כללית כזאת.

אלידור בליטנר:

יש סעיף בחוק הפרשנות, שאומר שאם בטלו סעיפי ההסמכה, בטלות גם כל ההוראות
שנקבעו מכוח סעיפי ההסמכה, אבל אם הוחלף סעיף הסמכה, בעצם הכללים ימשיכו
לעמוד בתוקפם עד אשר יוחלפו מכוח החקיקה החדשה.

אתי בנדלר:

חוק הפרשנות אומר: והכל ככל שאין הוראה אחרת, נכון? אז אני מציעה לקבוע
בחוק הוראה אחרת.

היו"ר יואב קיש:

מאה אחוז, אני מקבל את ההצעה.

אלידור בליטנר:

השאלה אם זה לא ייצור אי-בהירות.

היו"ר יואב קיש:

לא, את סתם מסתבכת. גמרנו פה את הדיון, אני מקבל את הצעתה של היועצת
המשפטית.

אתי בנדלר:

ואז לא קובעים בכלל פרק זמן.

היו"ר יואב קיש:

בדיוק.

אתי בנדלר:

כללים והוראות שעמדו בתוקפם ערב החוק המתקן, ועל אף האמור בחוק עצמו ימשיכו
לחול כל עוד לא קבעה הרשות הוראות, כללים, או הוראות אחרים, ובלבד שלא
תאכוף – אני אשתמש במילה יותר מתאימה אחר כך – כללים או הוראות שאינם
מתיישבים עם הוראות החוק המתקן.

רעיה עדני:

רק נעיר, שניהלנו את הדיון הזה בממשלה. סעיף המעבר הזה נותן סמכות לרשות
השנייה לקבוע מתי החוק ייכנס לתוקף. אנחנו חושבים שזה לא נכון. אם דה-פקטו
הכללים שלה חלים עד שבא לה להכניס אותם, יכול להיות - - -

היו"ר יואב קיש:

לא, ובלבד שאינם נגד חוק זה.

רעיה עדני:

לא, הכללים בתוקף עד הרגע שבו היא מחליפה אותם. אנחנו חשבנו שזה הסדר לא
טוב, ולכן קצבנו זמן ונתנו הוראה מפורשת לרשות השנייה להחליף את הכללים.

היו"ר יואב קיש:

היא לא תאכוף כללים שאינם לפי חוק זה.

רעיה עדני:

היא לא אוכפת, אבל הם קיימים.

אלידור בליטנר:

מה זה כללים שהם לא לפי חוק זה? המועצה אמורה לקבוע תא זה מראש כדי שהגורם
המפוקח יידע. איך הוא יידע מראש?

רעיה עדני:

הוא עובר על הכללים.

היו"ר יואב קיש:

לערוץ הזעיר יש את החוק והוא יודע בדיוק מה הדברים שהוא צריך לעמוד בהם. יש
כללים אנכרוניסטיים לתפיסתו, שהוא לא מחויב להם, ועכשיו הם יעשו את העבודה,
זה הכול.

רעיה עדני:

אני אתן דוגמה. יו"ר הוועדה, הערוצים המסחריים והערוצים הזעירים יעמדו
בהפרה של הכללים שנקבעו מתוקף החוק שלך, לא משנה, הם עומדים בתוקפם. זה
כתוב במפורש בחוק שלך שאתה מתקן.

היו"ר יואב קיש:

אתי, זה עונה לך על העניין או לא עונה העניין הזה?

אתי בנדלר:

היא תוקפת את ההצעה שלי, ויש בדבריה טעם.

היו"ר יואב קיש:

אז מה את מציעה לעשות?

אתי בנדלר:

אני לא מוצאת פתרון יותר טוב, אבל אולי בכל זאת - -

יוליה מלינובסקי (ישראל ביתנו):

אני חושבת שאפשר לסמוך קצת גם על הרשות השנייה.

היו"ר יואב קיש:

אני לא אצביע על זה עכשיו, אין לי תשובה.

רעיה עדני:

בשביל זה הבאנו הסדר מפורט בחוק.

אתי בנדלר:

- - אולי בכל זאת לקבוע פרק זמן לרשות השנייה להשלים את הכנת תיקון כל
הכללים בתוך שנה מצדי, כי באותה תקופת שנה אני רוצה שתבינו מה יקרה עד
שתקבעו כללים חדשים – וזו הביקורת של רעיה, שהיא צודקת ואומרת – המפוקחים -
-

היו"ר יואב קיש:

עוברים על החקיקה.

אתי בנדלר:

- - לא, לא רק זה, קודם כל הם יהיו במצב של חוסר ודאות, כי הם יסברו שהוראה
מסוימת אינה מתיישבת עם החוק, ולכן הם לא יפעלו בהתאם.

היו"ר יואב קיש:

אז למה שנה ולא שישה חודשים?

יוליה מלינובסקי (ישראל ביתנו):

מרגע שהחוק הזה עובר, יש זמן שהחוק נכנס לתוקפו?

היו"ר יואב קיש:

כן, כמעט מידית.

יוליה מלינובסקי (ישראל ביתנו):

מה זה כמעט?

היו"ר יואב קיש:

שבוע אחרי הפרסום.

אתי בנדלר:

לא שבוע אחרי, בפרסום, זה לוקח בדרך כלל מספר ימים. בעצם צריכים לפרסם חוק,
בהתאם לחוק אחר, חוק המעבר אם אינני טועה קובע שכל חוק יפורסם ברשומות בתוך
10 ימים מיום קבלתו, אלא אם נקבע בו מועד אחר.

היו"ר יואב קיש:

אני לא הולך להצביע על זה עכשיו, אני מבקש גם את זה לבדוק ביניכם. אנחנו
נמשיך ביום שלישי עם הדבר הזה. לפחות את 5 ו-24 עשינו, שזאת הליבה, ויש לנו
עוד הרבה בנושא 41 ונגיע לכול, כמו שהיה בוועדה. העבודה הזו חייבת להיעשות.

אני יודע שכולנו רצינו ללכת למודל אחר, אבל אנחנו נעשה את העבודה הזו, כמו
שאתם רואים, סעיף-סעיף ונדאג שלא יהיו שום בעיות לאופק של הערוצים
הייעודיים.

אני רוצה לציין ולבקש מהיועצים המשפטיים בכל מה שקשור לחבויות העבר, זה
משהו שמאוד חשוב לנו להתכנס לאיזשהו מתווה שיאפשר להם את המשך הפעילות.
בנוסף לזה, כל הנושאים שהזכרתי קודם, אנחנו נפגשים פה ביום שלישי.

תודה רבה לכולם.

הישיבה ננעלה בשעה 15:14.
