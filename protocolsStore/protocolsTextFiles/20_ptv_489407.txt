הכנסת העשרים

מושב רביעי

פרוטוקול מס' 320

מישיבת ועדת הכנסת

יום שני, ו' בשבט התשע"ח (22 בינואר 2018), שעה 9:30

סדר-היום:

1.  כללי אתיקה בעניין נסיעות חברי הכנסת לחו"ל במימון הכנסת.

2.  רביזיה על החלטת ועדת הכנסת בדבר בחירת סגן ליושב ראש הכנסת.

3.  בחירת יושב-ראש לוועדת הכנסת והמלצה לבחירת יושב-ראש לוועדת הפנים
    והגנת הסביבה.

נכחו:

חברי הוועדה:

יואב קיש – יו"ר הוועדה

מכלוף מיקי זוהר – יו"ר הוועדה הנכנס

אמיר אוחנה

רוברט אילטוב

דוד אמסלם

יואב בן צור

אחמד טיבי

שולי מועלם-רפאלי

אברהם נגוסה

רועי פולקמן

אלעזר שטרן

חברי הכנסת:

ג'מעה אזברגה

זאב בנימין בגין

ענת ברקו

אורי מקלב

רחל עזריה

נורית קורן

מוזמנים:

מזכירת הכנסת ירדנה מלר-הורוביץ

  -------------------------------------------------------------------------
  נציגת אגודה לזכויות האזרח                                –   דברה
                                                               גילד-חיו
  -------------------------------------------------------- --- ------------
  מת"ל, כנסת 19                                            –   מאיר חלבי

  יו"ר ארגון תנו יד לחרש                                   –   משה בר

  מלווה ליו"ר העמותה תנו יד לחרש                           –   שחר קניג
  -------------------------------------------------------------------------

ייעוץ משפטי:

ארבל אסטרחן

מנהלת הוועדה:

אתי בן יוסף

רישום פרלמנטרי:

רונית יצחק

1. המלצה לבחירת חברת הכנסת נאוה בוקר כסגנית יושב-ראש הכנסת

היו"ר יואב קיש:

בוקר טוב לכולם, אני פותח את הישיבה. יש לנו היום את נושא החלפת ראשי
הוועדות, אבל זה נושא אחרון על סדר-היום, אני אתחיל דווקא עם נושא שני
שאמור להיות נושא קצר, ואחרי זה נעשה את הנושא הראשון.

יש לנו רוויזיה על החלטת ועדת הכנסת בדבר בחירת סגן ליושב-ראש הכנסת. בהתאם
לבקשתו של יו"ר הקואליציה דודי אמסלם בחרנו את חברת הכנסת נאוה בוקר כנציגה
מטעם הליכוד. ההחלטה הזאת עוד לא עברה במליאה ולכן אפשר להגיש רוויזיה,
ודודי הגיש רוויזיה.

דוד אמסלם (הליכוד):

כתבנו בתאריך מסוים.

היו"ר יואב קיש:

בדיוק, העניין הוא שצריך להיות תאריך וזה נכנס בלי תאריך. מי בעד הרוויזיה?
שירים את ידו.

הצבעה

בעד – פה אחד

הרוויזיה בעניין המלצה לבחירת חברת הכנסת נאוה בוקר כסגנית יושב-ראש הכנסת
נתקבלה.

היו"ר יואב קיש:

ההצעה התקבלה.

דוד אמסלם (הליכוד):

פתחת, עכשיו תצביע על זה.

היו"ר יואב קיש:

עכשיו פתחתי. עכשיו אני אקריא את המכתב. המינוי של נאוה בוקר לסגנית
יושב-ראש מטעם סיעת הליכוד עד תאריך 1 בנובמבר 2018. זה בעצם השינוי, נכון?

דוד אמסלם (הליכוד):

כן.

אלעזר שטרן (יש עתיד):

למה זה ככה?

היו"ר יואב קיש:

זה דיון סיעתי פנימי בסמכות הסיעה. אם אתה רוצה לשאול את סיעת הליכוד למה
היא בוחרת להתנהל כך אתה יכול.

אלעזר שטרן (יש עתיד):

אני שואל באמת.

זאב בנימין בגין (הליכוד):

עזוב, נו, זה בשביל ליצור רזרבה. יוציאו אותי מוועדת הפנים עוד פעם, אז
ייתנו לי תפקיד שם.

היו"ר יואב קיש:

אני אגיד לך, בניגוד לסיעת יש עתיד ששם מה שלפיד אומר קורה מייד, בליכוד יש
אנשים.

אלעזר שטרן (יש עתיד):

אני אומר את האמת.

דוד אמסלם (הליכוד):

יש לנו גם הסכמים של רוטציה בין אנשים לפעמים.

אלעזר שטרן (יש עתיד):

אז תגידו רוטציה, רק שנבין.

זאב בנימין בגין (הליכוד):

לזה התכוונתי, מה אתה רוצה.

אלעזר שטרן (יש עתיד):

אותך אני הבנתי.

היו"ר יואב קיש:

ברגע שהמליאה מצביעה על סגן יו"ר בלי תאריך זה לכל התקופה.

רוברט אילטוב (ישראל ביתנו):

הצלחתם לבלבל את האופוזיציה. זה עניינים פנימיים סיעתיים.

אלעזר שטרן (יש עתיד):

כך לקחנו את - - - , בגלל זה אני רק שואל.

היו"ר יואב קיש:

ולכן, פה יש עניין של הסכמים קואליציוניים בתוך הסיעה.

דוד אמסלם (הליכוד):

אלו שיקולים, לא הסכמים קואליציוניים.

רוברט אילטוב (ישראל ביתנו):

אלו לא הסכמים קואליציוניים, אלו עניינים סיעתיים פנימיים.

היו"ר יואב קיש:

לא קואליציוניים, בתוך הסיעה.

דוד אמסלם (הליכוד):

סיכומים שלנו. בבקשה, תביא את זה להצבעה.

היו"ר יואב קיש:

אלעזר, אצלכם יאיר לפיד אומר ונגמר הסיפור. אצלנו יש קצת יותר נושאים
לדיון.

אלעזר שטרן (יש עתיד):

אל תתחיל איתי, לא כדאי לך.

היו"ר יואב קיש:

אין בעיה.

אלעזר שטרן (יש עתיד):

אני מציע לך לא לפתוח את זה לדיון איתי.

היו"ר יואב קיש:

אני לא מפחד להתחיל איתך, אין בעיה.

אלעזר שטרן (יש עתיד):

אני אומר ומה קורה ואת מי אנחנו מאשרים היום, ויותר טוב שלא תדבר איתי על
זה.

היו"ר יואב קיש:

אין לי שום בעיה לדבר איתך על מי שאתה רוצה ועל מה שמאשרים.

אלעזר שטרן (יש עתיד):

לא כדאי. אני אומר שלא כדאי.

היו"ר יואב קיש:

לי אין שום בעיה.

אלעזר שטרן (יש עתיד):

תעזוב, תעזוב.

היו"ר יואב קיש:

אני האחרון שאפשר ככה לאיים.

אלעזר שטרן (יש עתיד):

מפאת כבודה של הוועדה.

היו"ר יואב קיש:

לא מפחד משום כבוד, הכול בסדר.

אלעזר שטרן (יש עתיד):

לא, זה לא עניין של פחד.

היו"ר יואב קיש:

אז תגיד, בבקשה, למה אתה מסתתר מאחורי סיסמאות? תגיד מה שאתה רוצה.

אלעזר שטרן (יש עתיד):

אתה התחלת.

היו"ר יואב קיש:

אני התחלתי, כן.

אלעזר שטרן (יש עתיד):

מה שרציתי להגיד, שאצלנו לא היו ממנים ככה, לא לזמן - - -

היו"ר יואב קיש:

לא היו ממנים אישה. מה, זה מה שאתה רוצה להגיד?

אלעזר שטרן (יש עתיד):

יואב, זה - - -

היו"ר יואב קיש:

אז מה אתה רוצה להגיד?

אלעזר שטרן (יש עתיד):

שאצלנו כשיאיר לפיד קובע התוצאות טובות יותר מאשר הדיון שלשמו התכנסנו
היום.

היו"ר יואב קיש:

הבנתי.

אלעזר שטרן (יש עתיד):

זה מספיק, ודי לחכימא.

ארבל אסטרחן:

עד ה-1, זה אומר שב-1 היא עוד מכהנת.

אלעזר שטרן (יש עתיד):

באיזה יום זה יצא ה-1?

ארבל אסטרחן:

חמישי.

אלעזר שטרן (יש עתיד):

אני לא מבין למה אתה עובד בתאריך לועזי בכנסת ישראל.

היו"ר יואב קיש:

אתה צודק.

אלעזר שטרן (יש עתיד):

מה התאריך העברי?

היו"ר יואב קיש:

אני מבקש לדעת מה התאריך העברי.

אלעזר שטרן (יש עתיד):

נכון.

היו"ר יואב קיש:

נכון, אני מקבל. בבקשה.

זאב בנימין בגין (הליכוד):

מה אתה רוצה לדעת?

היו"ר יואב קיש:

נכון, להוסיף את התאריך העברי. כשאתה צודק אתה צודק.

אלעזר שטרן (יש עתיד):

מה היום בשבוע והתאריך העברי.

היו"ר יואב קיש:

דווקא קודם, אני חייב להגיד לך שאם הייתי מתעקש איתך הייתי יכול להביך אותך
מאוד, אז אני לא.

אלעזר שטרן (יש עתיד):

אני יודע מה רצית, וזה לא היה מביך.

היו"ר יואב קיש:

אני יכול מאוד להביך אותך, אבל אני לא אעשה את זה.

זאב בנימין בגין (הליכוד):

חברים, יש לי עוד ועדה.

היו"ר יואב קיש:

כן, נו, אני מחכה לתאריך העברי. הוא רוצה את התאריך העברי.

אלעזר שטרן (יש עתיד):

ואת היום בשבוע.

מזכירת הכנסת ירדנה מלר-הורוביץ:

של 1 בנובמבר? אני אגיד לכם.

אלעזר שטרן (יש עתיד):

אולי זה שבת?

ארבל אסטרחן:

לא, זה יום חמישי.

אלעזר שטרן (יש עתיד):

ומה התאריך העברי, בבקשה?

היו"ר יואב קיש:

הנה, כבר אומרים לנו.

מזכירת הכנסת ירדנה מלר-הורוביץ:

1 בנובמבר זה כ"ג בחשוון.

היו"ר יואב קיש:

לבקשתו של אלעזר שטרן הוספנו כ"ג בחשוון. מי בעד ההחלטה למינוי חברת הכנסת
נאוה בוקר לתאריכים שאמרנו? שירים את ידו. מי נגד?

אלעזר שטרן (יש עתיד):

נגד.

היו"ר יואב קיש:

אתה נגד,הבנתי.

זאב בנימין בגין (הליכוד):

בגלל התאריך העברי.

הצבעה

בעד – 4

נגד – 1

נמנעים – אין

ההחלטה למנות את חברת הכנסת נאוה בוקר לסגנית יושב-ראש מטעם סיעת הליכוד עד
יום 1 בנובמבר 2018, נתקבלה.

היו"ר יואב קיש:

דודי, אתה רוצה לשלב את זה היום בהצבעה במליאה?

דוד אמסלם (הליכוד):

כן.

היו"ר יואב קיש:

אז אני מבקש מהמזכירה אם אפשר להוסיף את זה לסדר-היום.

מזכירת הכנסת ירדנה מלר-הורוביץ:

כן.

היו"ר יואב קיש:

תודה. אז הנושא הזה מאחורינו.

2. הצעה לתיקון כללי האתיקה לחברי הכנסת - הוספת סעיף שכותרתו: "נסיעות
לחוץ לארץ שאינן במימון הכנסת"

היו"ר יואב קיש:

אנחנו עכשיו בנושא: כללי אתיקה בעניין נסיעות חברי הכנסת במימון הכנסת.

זאב בנימין בגין (הליכוד):

אתי.

אתי בן יוסף:

רוצה לדבר?

אלעזר שטרן (יש עתיד):

גם אני מבקש פה.

נורית קורן (הליכוד):

גם אותי תרשום.

היו"ר יואב קיש:

בסדר. בוקר טוב, חשבתי שזה יהיה דיון קצר. ראשית, חברי הכנסת שנרשמו לדיון:
חבר הכנסת אחמד טיבי, חברת הכנסת נורית קורן, חבר הכנסת אלעזר שטרן, וחבר
הכנסת בני בגין.

הדיון התבצע כבר במלואו ומוצה על-ידי חבר הכנסת יואב בן צור, אני למעשה
תכננתי היום לעשות רק הצבעה, אבל אני רואה שני דברים. ראשית, היה נושא שבני
בגין ביקש, ואני תכף אתייחס אליו, ולכן, בני בגין, אתה בוודאי תשוחח. ואני
אתן גם לשלושתכם לדבר, כי ביקשתם, למרות שהדיון כבר היה, ואני מבקש בקצרה.
אנחנו לא מתחילים פה עכשיו לפתוח עוד פעם את כל הדיון עצמו, אלא להבין את
העניין.

לגבי תיקון כללי האתיקה. למעשה זה אפילו היה דיון המשך לדיון מלפני שנה
שדיבר על כך שיש גורמים שפועלים כנגד מדינת ישראל בצורה מובהקת, ולא יכול
להיות שכנסת ישראל וועדת האתיקה תיתן להם חותמת צ'ק כשרות של חברי כנסת
לנסוע לשם. זה היה הדיון המהותי שהתקיים לפני כשנה. אמרו לא מעט קולות שיש
בעיה להגיד את זה ברמה תיאורטית.

בואו נדבר תכלס על מהם המקרים שעליהם אנחנו מדברים. עלו שני מקרים. אחד,
ארגונים שתומכים בטרור. טען חבר הכנסת בני בגין שאין צורך להכניס את זה כי
זאת במילא עבירה פלילית ומחוץ לחוק, ולכן זה ירד. ויש נושא נוסף של ארגונים
שתומכים בחרם על מדינת ישראל, רשימת ארגונים שמוציא המשרד לעניינים
אסטרטגיים, רשימה שמטרתה לפי החוק למנוע מפעילי אותו ארגון להגיע, להיכנס
למדינת ישראל. זאת אומרת שיש לאותה רשימה של ארגונים השלכות אמיתיות,
ובעניין הזה אפשר להתווכח אם זה ראוי, לא ראוי, אבל הנושא הזה קיים. אני
חושב שאחד הדברים שהיו חשובים לחבר הכנסת וקנין, שהמהלך הזה בהסכמתו, זה
שבאמת תהיה רשימה מסודרת, ולא עכשיו כל מישהו יחליט על ארגון כזה או אחר.

לכן, מה שהחלטנו לעשות זה להוסיף את סעיף(ד) וסעיף (יג). האם קראנו את כל
שאר הנוסח?

ארבל אסטרחן:

כן.

היו"ר יואב קיש:

אז אני לא צריך להקריא. את סעיפים (ד) ו-(יג) אני אקריא רק למען הסר ספק.

  ------------------------------------------------------------------------
  "                                       (ד) ועדת האתיקה לא תאשר נסיעה
                                          לחוץ לארץ במימון ארגון או גוף
                                          שפרסם ביודעין קריאה פומבית להטלת
                                          חרם על מדינת ישראל, כהגדרתו בחוק
                                          למניעת פגיעה במדינת ישראל
                                          באמצעות חרם, התשע"א–2011, או
                                          התחייב להשתתף בחרם כאמור; לעניין
                                          זה יראו ארגון או גוף המנוי
                                          בהודעה שתמסור הממשלה לוועדת
                                          האתיקה, באמצעות מזכיר הממשלה או
                                          גורם אחר שתסמיך הממשלה לעניין
                                          זה, כארגון או גוף שמתקיים בו
                                          האמור בסעיף קטן זה."
  -------------- ---- -------------- ---- --------------------------------

  ------------------------------------------------------------------------

זה סעיף (ד). אני מקריא את סעיף (יג)

  ------------------------------------------------------------------------
                                     "    (יג) ועדת האתיקה רשאית, במקרים
                                          חריגים, לתת לחבר הכנסת אישור
                                          בכתב לנהוג בעניין מסוים בחריגה
                                          מהוראות סעיף זה, בתנאים או בלא
                                          תנאים."
  -------------- ---- ---- ---- ---- ---- --------------------------------

  ------------------------------------------------------------------------

ופה אני רוצה, חבר הכנסת בני בגין, להתייחס להערתך. אמרת שלא ראוי שהממשלה
תנחה את הכנסת ותחייב כביכול, כאילו משתמע מזה איזושהי השלכה שיש לממשלה על
הכנסת, ובעניין הזה אני רוצה להבהיר. ברור שאין פה את העניין הזה, ולכן גם
נוסף סעיף (יג) שנותן את הסמכות לוועדת האתיקה לעשות כרצונה, בכל מקרה דרך
אגב, בעניין הזה. ומעבר לכך, מי שמנחה, זה לא שהממשלה מנחה, ועדת הכנסת
בכללי האתיקה היא זאת שקובעת.

ולכן, לשאלתך ולנושא שלך, רצית, תשקול, תחליט, אני חושב שאם זה לא יהיה
ברור בנושא הזה אז לא עשינו שום דבר. אני חושב שלשאלתך האם יש גמישות, אז
ברור, סעיף (יג) מראה שבסופו של דבר לוועדת האתיקה יש סמכות לשנות כל דבר
מהחלטתה כפי שהיא תחליט לנכון. דרך אגב, לא רק בסעיף הזה.

ומתפיסתי בעניין הזה אין לי את הבעיה שתיארת מול הממשלה. את הטרור הסרנו
לבקשתך, וזה היה בעקבות הדיון שהסתיים. אני רוצה להגיד שיש לנו כבר רשימה
ומכתב מהמשרד לעניינים אסטרטגיים של ארגונים באמת קשים מאוד, כולל חיבור
מובהק, אני יכול להראות לכם, חלק מהארגונים האלה גם לפעילות חמאסית ולמימון
אנשי חמאס ודברים כאלה. אני אישית, ונעלה את זה תכף להצבעה, לא מאמין שיכול
להיות שאנחנו בכנסת ישראל רוצים חותמת כשרות לשלוח מוועדת האתיקה ח"כים
לשם. בני, אתה ראשון, ואחרי זה שלושת הח"כים.

אחמד טיבי (הרשימה המשותפת):

זה לא שנייה ושלישית, כך שאיך ח"כים יוכלו להתנגד גם במליאה?

היו"ר יואב קיש:

אין מליאה.

ארבל אסטרחן:

זה לא עולה.

היו"ר יואב קיש:

זה לא עולה למליאה.

אתי בן יוסף:

אלו כללי אתיקה.

היו"ר יואב קיש:

כללי אתיקה.

אחמד טיבי (הרשימה המשותפת):

זאת דיקטטורה מלאה.

ארבל אסטרחן:

הכול פה אושר. התאריך של תיקון כללי האתיקה, בשונה מהתקנון, למשל, הסתיים
בוועדת הכנסת ולא עולה למליאה. בכל מקרה, צריך לחשוב עליו, אבל - - -

היו"ר יואב קיש:

כרגע ההחלטה תתבצע פה.

אחמד טיבי (הרשימה המשותפת):

אבל זה נושא מהותי.

היו"ר יואב קיש:

בסדר, אז אתה יכול לעשות רוויזיה. בבקשה, חבר הכנסת בני בגין.

רוברט אילטוב (ישראל ביתנו):

טיבי, גם בדמוקרטיה יש אלמנטים של דיקטטורה.

זאב בנימין בגין (הליכוד):

אתחיל בהערה שהיא כללית ומחוץ לתיקון הזה כשלעצמו, זה בסעיף (ג), אפנה את
תשומת הלב לכך שבסעיף (ג) נאמר, בנוסח הקודם הקיים - - -

ארבל אסטרחן:

הכול בדיון, את כל הנוסח מאשרים.

זאב בנימין בגין (הליכוד):

  -----------------------------------------------------------------------
                                     "    (ג) בדיוניה כאמור - - - תשקול
                                          ועדת האתיקה בעיקר את החשש
                                          לניגוד עניינים או לפגיעה במעמדו
                                          או במילוי תפקידו של חבר הכנסת,
                                          ולא תאשר נסיעה במימון גורם
                                          עסקי."
  -------------- ---- -------------- ---- -------------------------------

  -----------------------------------------------------------------------

אז אין פה, ואולי צריך לתקן, על-פי שיקולי הוועדה המנויים פה. ארבל, היא לא
שוקלת את החשש לפגיעה במעמדה של הכנסת, היא שוקלת את החשש לניגוד עניינים
ופגיעה במעמדו של חבר הכנסת.

היו"ר יואב קיש:

נכון.

זאב בנימין בגין (הליכוד):

בסדר. אם כך, אם כבר אז זה לא עומד – חבר הכנסת שכן רוצה לנסוע במימון גוף
שכולנו, מלבד חבר הכנסת - - -

היו"ר יואב קיש:

עד היום נסע, ולכן הוספנו את סעיף (ד).

ארבל אסטרחן:

הוועדה לא מתערבת בתוכן הפעילות - -

היו"ר יואב קיש:

לא מתערבת עד עכשיו.

ארבל אסטרחן:

- - זאת התפיסה שלנו. בעצם מה שנקבע ב-(ד) הוא חריג - -

היו"ר יואב קיש:

זאת החרגה.

ארבל אסטרחן:

- - עם העיקרון שהוועדה לא נכנסת לתוכן הפעילות של חברי הכנסת, לא בארץ ולא
בחו"ל.

זאב בנימין בגין (הליכוד):

בסדר, אבל סעיף (ד) נוגע למעמד הכנסת, לפגיעה אפשרית במעמד הכנסת ולא
לפגיעה ולניגוד עניינים של חבר הכנסת.

היו"ר יואב קיש:

נכון.

ארבל אסטרחן:

לכן התופסת החריגה.

היו"ר יואב קיש:

הוא תוספת.

זאב בנימין בגין (הליכוד):

אז אם ככה יכול להיות שצריך בכל מקרה להסביר את זה בסעיף (ד). אבל גישתי
היא שונה, אדוני היושב-ראש, והיה לי הרושם בסיום הישיבה הקודמת שיש הסכמה
מסוימת, אני אהיה זהיר, להצעתי לשנות את ברירת המחדל. ולכן, במקום סעיף (ד)
אני הצעתי וחוזר ומציע שוועדת האתיקה תוכל - -

ארבל אסטרחן:

רשאית.

זאב בנימין בגין (הליכוד):

- - רשאית שלא לאשר נסיעות לחוץ-לארץ במימון גורמים כאלה וכאלה.

היו"ר יואב קיש:

ואז מה המשמעות? השאלה אם אתה מנחה - - -

זאב בנימין בגין (הליכוד):

המשמעות היא שנשמר הכלל היסודי שאנחנו משתדלים לשמור על כבוד הכנסת ועל
חופש הדיבור וחופש הפעולה של חברי הכנסת מכל הסיעות.

היו"ר יואב קיש:

אבל, בני, אין קו אדום?

זאב בנימין בגין (הליכוד):

אלא מה? אני מבין את ההנחה שהובילה לסעיף (ד), ואני לא רואה כל בעיה. אני
גם יכול בקושי, אבל אחרי שהוסבר לי שהרשימה הזאת של הממשלה היא רשימה דווקא
מצמצמת ולא מרחיבה, ואני הצעתי כזכור לארבל אתמול שהכנסת תקבל יחד עם
הרשימה מן הממשלה מכתב לוואי המסביר את השיטה, את הדרך שבה הממשלה – ללא
פרטים, אבל את הדרך – ואת המגבלות שהממשלה נטלה על עצמה בהכנת הרשימה הזאת.
למשל, האם הרשימה הזאת רחבה יחסית לארגונים שהיו מועמדים לכניסה לרשימה
הזאת, האם היא זהירה, האם היא מצמצמת, כל זה דרוש לוועדת האתיקה בכל מקרה.
אבל אני מתקשה להבין, אדוני היושב-ראש, את הקושי שלך. יש פה, על-פי הצעתי,
אפשרות שאיננה קודם - - -

היו"ר יואב קיש:

אני יכול לשאול אותך?

זאב בנימין בגין (הליכוד):

כן.

היו"ר יואב קיש:

האם בזה שאומרים – אני חושב שלא ראוי שחברי כנסת ייסעו לארגונים האלה,
קיבלתי מכתב מסודר, הוא גם הוצג בישיבה הקודמת מהמשרד לעניינים אסטרטגיים,
אני אומר לך, הארגונים האלה נבחנים בקפידה, למה? כי המשמעות של מניעת כניסת
עובדיהם למדינת ישראל תיבחן ונבדקת גם בבג"ץ. זאת אומרת, כל הדבר הזה הוא
תהליך שנובע מחקיקה של חרם על מדינת ישראל, ארגונים שהם אנטי-ישראליים
לחלוטין שפוגעים – כולל, עם קשרים מובהקים, גם הקונגרס האמריקני עשה שם
מחקר, חלק מהארגונים מקושרים לחמאס עם תמיכה בחמאס.

זאב בנימין בגין (הליכוד):

איך זה סותר את מה שאני מציע?

היו"ר יואב קיש:

אני לא מבין, אם אני כותב רשאית אז מה עשיתי בזה, אז איפה?

זאב בנימין בגין (הליכוד):

עשית.

היו"ר יואב קיש:

מה?

זאב בנימין בגין (הליכוד):

מפני שעד עכשיו, כפי שעלה גם בדו-השיח הקל בין היועצת המשפטית לוועדה
וביני, אכן עד עכשיו על-פי סעיף (ג) אתה אינך רשאי, הוועדה איננה רשאית
לשקול שיקולים שאינם נוגעים לחבר הכנסת עצמו. על-פי סעיף (ג) חבר הכנסת
עצמו אומר: אני לא רואה בזה בעיה, זה לא פוגע במעמדי, אני רוצה מימון
מארגון מנוול שמקשה או מתנגד לעצם קיומה של מדינת ישראל. כשאתה מוסיף את
סעיף (ד), הרגע ארבל הסבירה, אנחנו חורגים מסעיף (ג). אבל גם על-פי שיטתי
אם ועדת הכנסת או הכנסת מתירה שיקול נוסף מעבר לכתוב בסעיף (ג) שאומר – ולא
חשוב לי אם חבר הכנסת מוכן לקבל על עצמו את הפגיעה הזאת או לא – אנחנו
רואים כאן פגיעה במעמדה של הכנסת. אז יש שיקול נוסף שנתיר לוועדת האתיקה
לשקול, והוא: אם זה נכלל באותה רשימה היא רשאית על-פי שיקול דעתה לא לאשר
לו את זה.

היו"ר יואב קיש:

אז עכשיו אני שואל אותך, מעניין אותי – יש פה שתי אפשרויות, אז מה יקרה
בוועדת האתיקה, לשיטתך? יתחיל דיון על כל נסיעה כזאת, זה מה שאתה אומר.

זאב בנימין בגין (הליכוד):

אבל הפעם צמצמת אותו אם נסכים שיש רשימה – יהיה דיון, היא רשאית, כן.

היו"ר יואב קיש:

זה מה שאני אומר, יהיה דיון. ככה זה לא עניין של דיון, ככה יש הנחיה לכללי
האתיקה.

זאב בנימין בגין (הליכוד):

אבל בכל זאת יהיה דיון. על-פי סעיף (יג) יש דיון.

היו"ר יואב קיש:

נכון, אז יהיה דיון במקרים חריגים.

נורית קורן (הליכוד):

תמיד יהיה דיון.

זאב בנימין בגין (הליכוד):

לא. מה זה מקרים חריגים? יהיה דיון בשאלה האם המקרה הוא חריג.

היו"ר יואב קיש:

נגוסה, מה אתה רוצה להגיד?

אברהם נגוסה (הליכוד):

אני רוצה פה להבהיר. שני הנושאים שונים לגמרי, אין שום סתירה. (ג) מדבר על
גורמים עסקיים.

היו"ר יואב קיש:

נכון.

אברהם נגוסה (הליכוד):

הוא אומר: אסור שהוא יקבל מימון, נקודה.

היו"ר יואב קיש:

נכון.

אברהם נגוסה (הליכוד):

(ד) מדבר על גורמים שמחרימים - -

היו"ר יואב קיש:

את מדינת ישראל.

אברהם נגוסה (הליכוד):

- - את ישראל, ולכן אין שום סתירה.

זאב בנימין בגין (הליכוד):

אבל זה חידוש. אבל גם אני מציע חידוש.

היו"ר יואב קיש:

אבל זה חדש.

זאב בנימין בגין (הליכוד):

אני מציע למעשה את מה שלא כתוב, נכון?

היו"ר יואב קיש:

דודי, מה אתה חושב? אני צריך ללכת איתו?

זאב בנימין בגין (הליכוד):

בסעיף (ג) "היא תשקול, לא תאשר נסיעה במימון גורם עסקי". אני מציע: תוכל לא
לאשר נסיעה במימון של ארגון שהוא ברשימה של ה-BDS. במה זה מפריע? אתה משנה
את ברירת המחדל, אתה לא יוצא לדיון.

היו"ר יואב קיש:

הבנתי. אני רוצה לשאול את היועצת המשפטית.

אברהם נגוסה (הליכוד):

(ג) לא קשור ל-BDS.

היו"ר יואב קיש:

(ג) לא קשור, זה נכון.

זאב בנימין בגין (הליכוד):

היושב-ראש, כל ניסיון לשלול מימון כזה מחבר הכנסת יגרור דיון על-פי סעיף
(יג), כשהוא יקבל את ההודעה והוא יערער והוא יוציא הודעה לתקשורת.

היו"ר יואב קיש:

הבנתי.

זאב בנימין בגין (הליכוד):

אני - - - לכם שהצעתי היא יעילה במקרה שלנו.

היו"ר יואב קיש:

חבר הכנסת בני בגין, אני רק רוצה לבדוק, לשאול את היועצת המשפטית, שהיא גם
במקרה היועצת המשפטית של ועדת האתיקה. האם בזה, ואני רוצה להבין את
המשמעות, אם אני משאיר את המילים "לא תאשר" או תשקול למנוע, האם למעשה מה
שאומר חבר הכנסת בגין, שבמהות לא פגענו כי הדיון יתקיים והיא תוכל למנוע,
ובעצם אנחנו משאירים, לתפיסתך, את כבוד הכנסת במקום יותר משמעותי.

זאב בנימין בגין (הליכוד):

את חוק החסינות במהותו, ככל הניתן.

אברהם נגוסה (הליכוד):

ולא תאשר, לא מספיק?

ארבל אסטרחן:

זה נכון שבשני המקרים בשורה התחתונה יש שיקול דעת לוועדת האתיקה בגלל סעיף
קטן (יג). לפי הנוסח של חבר הכנסת בגין זה פחות מחייב את ועדת האתיקה שלא
לאשר.

היו"ר יואב קיש:

ואם הייתי אומר: תשקול שלא לאשר? אז ככה אני במקום הכי טוב.

זאב בנימין בגין (הליכוד):

כן, תוכל לשקול.

היו"ר יואב קיש:

לא "תוכל", תשקול שלא לאשר.

זאב בנימין בגין (הליכוד):

בסדר, נניח.

היו"ר יואב קיש:

אוקיי, עם זה אני יכול לחיות.

אחמד טיבי (הרשימה המשותפת):

תחשוב אם לשקול.

היו"ר יואב קיש:

לא, תשקול שלא לאשר.

אברהם נגוסה (הליכוד):

כתוב ולא תאשר, מה רע?

אחמד טיבי (הרשימה המשותפת):

תהרהר בשקילה.

היו"ר יואב קיש:

אני אגיד לכם, חברים, חבר הכנסת בני בגין, שהוא ותיק פה בבית, מעלה שאלה של
יחסי הכוחות בין הממשלה לכנסת בעניין זה.

זאב בנימין בגין (הליכוד):

ועם חסינות חברי הכנסת.

היו"ר יואב קיש:

וחסינות חברי הכנסת.

זאב בנימין בגין (הליכוד):

חופש הדיבור, חופש התנועה.

היו"ר יואב קיש:

לי אין בעיה עם תשקול שלא לאשר, מכיוון שיתקיים דיון בעניין וכל ארגון יקבל
את הבדיקה שלו.

זאב בנימין בגין (הליכוד):

גם סעיף (יג) הפעם מוליך אותך לדיון.

היו"ר יואב קיש:

גם סעיף (יג) מאפשר את זה. אני מוכן לעשות את השינוי: תשקול שלא לאשר, זה
יהיה הנוסח.

נורית קורן (הליכוד):

תשקול שלא לאשר.

אחמד טיבי (הרשימה המשותפת):

אפשר להוסיף סעיף - -

היו"ר יואב קיש:

לא, אחמד, אתה לא בזכות דיבור.

אחמד טיבי (הרשימה המשותפת):

- - שכל חברי הכנסת יתנהגו לפי מירי רגב.

אחמד טיבי (הרשימה המשותפת):

אחמד, אתה לא בזכות דיבור, אני לא אתחיל לריב. אנחנו לא נעשה - - -

אחמד טיבי (הרשימה המשותפת):

ככה אתם רוצים אותנו, חנפנים.

נורית קורן (הליכוד):

מה? לא, מה פתאום. זה לא נכון.

היו"ר יואב קיש:

טוב, הדיון הסתיים. אנחנו מעלים להצבעה.

קריאות:

- - -

זאב בנימין בגין (הליכוד):

אני מסביר לה.

היו"ר יואב קיש:

חברים, הדיון הסתיים. מצביעים. אתה יכול להצביע.

אלעזר שטרן (יש עתיד):

אני רוצה להבין שנייה. סעיף (יג), ועדת אתיקה - - -

זאב בנימין בגין (הליכוד):

כמה חברים יש לנו? ארבעה?

היו"ר יואב קיש:

אתה יכול ללכת, בני, אנחנו שישה חברים.

אלעזר שטרן (יש עתיד):

קואליציה אתה סופר?

היו"ר יואב קיש:

לא. הוא שאל כי הוא רצה להצביע, זה הכול.

אלעזר שטרן (יש עתיד):

"ועדת האתיקה רשאית, במקרים חריגים, לתת לחבר" – זה לא היה בכלל?

היו"ר יואב קיש:

מה שבכחול לא היה.

אלעזר שטרן (יש עתיד):

אני יודע, אז אני שואל, ועכשיו זה בא על כל מה שהיה עד עכשיו בלי קשר.

ארבל אסטרחן:

נכון.

היו"ר יואב קיש:

נכון, כל הסעיפים.

אלעזר שטרן (יש עתיד):

גם על מה שהיה.

היו"ר יואב קיש:

נכון, לתת גמישות לוועדת האתיקה. סומכים על שיקול הדעת של ועדת האתיקה.

אברהם נגוסה (הליכוד):

אבל כבר כתוב פה.

ארבל אסטרחן:

למעשה, בפועל היא כן דאגה לעיתים לחרוג. נגיד, כתוב: חבר הכנסת אף פעם לא
יוכל לקחת איתו מלווה במימון הגוף שהזמין אותו; נגיד, חבר הכנסת חולה או
נכה וצריך מלווה, אז במקרים חריגים תמיד היא יכלה לחרוג מהכללים.

אלעזר שטרן (יש עתיד):

יש פה עוד דברים, אני אתן דוגמה, ובגלל זה אני שואל את זה, אבל אני לא רוצה
לפתוח את זה לדיון. הייתי לא מזמן באיזו מדינה עם סורין הרשקו פצוע אנטבה,
מי שהזמין אותנו זה איש עסקים, והיה שם גם השגריר. זאת אומרת, זה היה
אירוע - - -

היו"ר יואב קיש:

לא יכולת לנסוע על חשבון איש העסקים.

אלעזר שטרן (יש עתיד):

א', אני נסעתי.

היו"ר יואב קיש:

על חשבונו כח"כ?

אלעזר שטרן (יש עתיד):

כן.

היו"ר יואב קיש:

ואושר לך בוועדת האתיקה?

אלעזר שטרן (יש עתיד):

לא, לא ביקשתי.

היו"ר יואב קיש:

עשית עבירה אתית, ידידי.

אלעזר שטרן (יש עתיד):

תן לי להגיד לך. יכול להיות.

אחמד טיבי (הרשימה המשותפת):

נא להפסיק את השידור.

אלעזר שטרן (יש עתיד):

זה יכול להיות, אבל דיברתי על זה קודם.

היו"ר יואב קיש:

קיבלת אישור.

אלעזר שטרן (יש עתיד):

לא, עזוב אותך, זה לא הדיון.

היו"ר יואב קיש:

אני לא רוצה להסתבך. עזוב אותך, יש לך חסינות. יש עתיד מסתבכת פה מהבוקר עם
האמירות שלה.

אלעזר שטרן (יש עתיד):

לא, אתה לא מבין.

נורית קורן (הליכוד):

תגיד נניח שאני נוסע.

היו"ר יואב קיש:

נניח שחבר כנסת היה - - -

קריאה:

חבר שואל.

אלעזר שטרן (יש עתיד):

אתה מכיר אותי, אני לא מסתתר מאחורי מה שעשיתי ואני לא משחק במשחקים האלה.
מה שאני רוצה להגיד, פעם ניתן פה, ובגלל זה שאלתי, אישור לוועדת האתיקה
כאילו לתת חריגות, להפעיל שיקול דעת.

היו"ר יואב קיש:

נכון.

אלעזר שטרן (יש עתיד):

זה מה ששאלתי.

היו"ר יואב קיש:

נכון, זאת האמת. ואני יכול להגיד לך שכמעט שזה לא קורה. ואם זה קורה, לצורך
ועדת האתיקה יש נסיבות.

אלעזר שטרן (יש עתיד):

מאה אחוז.

היו"ר יואב קיש:

אני מעלה להצבעה.

נורית קורן (הליכוד):

רגע, לפני שאתה מעלה להצבעה.

היו"ר יואב קיש:

בבקשה, נורית.

נורית קורן (הליכוד):

אני רוצה להוסיף עוד משהו. אנחנו מדברים פה על חרם על מדינת ישראל.

היו"ר יואב קיש:

נכון.

נורית קורן (הליכוד):

ואני רוצה בעצם להביא עוד נקודה אחת. בעצם נוהגים פה בצורה מאוד מאוד
דמוקרטית. כאשר סיעה מסוימת מחרימה ביקור של גורם שמגיע לארץ, ואחר כך הם
ירצו לנסוע באותו מימון של אותו גורם לאותה ארץ - - -

היו"ר יואב קיש:

לארצות-הברית.

נורית קורן (הליכוד):

לארצות-הברית במקרה שלנו היום. ולכן אני מציעה שוועדת האתיקה - - -

אחמד טיבי (הרשימה המשותפת):

אפשר להסביר יותר?

היו"ר יואב קיש:

רגע, תן להקשיב. לא צריך.

נורית קורן (הליכוד):

לא צריך להסביר יותר, אתה יושב פה, אתה יכול להסביר לכולנו. אני חושבת שזה
שאנחנו מותחים את הדמוקרטיה עד כדי כך שמנצלים את זה לתעמולה עד כדי
אנטי-דמוקרטית נגד מדינת ישראל - - -

אחמד טיבי (הרשימה המשותפת):

צריך לצמת את הדמוקרטיה.

היו"ר יואב קיש:

חבר הכנסת טיבי, אתה מפריע.

אחמד טיבי (הרשימה המשותפת):

אבל זה מה שהיא אומרת.

היו"ר יואב קיש:

אל תפריע.

נורית קורן (הליכוד):

ולכן אני אומרת שצריך להוסיף את הסעיף שכל מי שמחרים גורם מדיני שמגיע לפה
למדינת ישראל, מחרים אותו ולא נמצא בכנסת כשהוא נואם בכנסת, אני מציעה
לרשום גם כן שכשהוא רוצה לנסוע לאותה מדינה, לאותו גורם שהיה, כל עוד הוא
נמצא בתפקיד - -

אחמד טיבי (הרשימה המשותפת):

תסביר, אמסלם.

היו"ר יואב קיש:

ששש. תן לה לסיים.

נורית קורן (הליכוד):

- - הכנסת לא תממן את הנסיעה של אותו חבר כנסת לצאת לחו"ל, וזה יהיה על
חשבונו.

היו"ר יואב קיש:

כנסיעה של חברי כנסת?

נורית קורן (הליכוד):

של חברי כנסת, כן.

היו"ר יואב קיש:

לגבי נסיעות חברי הכנסת – אני גם ראיתי את מכתבך בעניין – אני רוצה להגיד
שמימון נסיעות מטעם הכנסת נעשה על-ידי יושב-ראש הכנסת, אני פשוט מציע שתפני
עם הבקשה הזאת ליושב-ראש הכנסת, זאת החלטה שלו.

נורית קורן (הליכוד):

גם אליו אני אפנה.

אחמד טיבי (הרשימה המשותפת):

גם הח"כים הערבים לא נוסעים על חשבון הכנסת. אנחנו לא נוסעים על חשבון
הכנסת.

היו"ר יואב קיש:

אתם לא נוסעים?

אחמד טיבי (הרשימה המשותפת):

אתם הטפילים היחידים.

נורית קורן (הליכוד):

אבל הם נוסעים על-ידי ארגונים שנגד מדינת ישראל.

היו"ר יואב קיש:

לא, זה לא טפילים, זאת משימה חשובה מאוד.

נורית קורן (הליכוד):

אנחנו לא טפילים, תפסיק להגיד לנו ככה.

היו"ר יואב קיש:

חבל לי שאתם בוחרים שלא להשתתף במשימה הזאת.

נורית קורן (הליכוד):

נכון.

היו"ר יואב קיש:

ואולי צודקת חברת הכנסת נורית קורן.

אחמד טיבי (הרשימה המשותפת):

תעביר לה את החוק.

היו"ר יואב קיש:

חברים, אני מעלה להצבעה את ההצעה לתיקון כללי האתיקה.

אחמד טיבי (הרשימה המשותפת):

התייעצות סיעתית חמש דקות.

היו"ר יואב קיש:

התייעצות סיעתית חמש דקות. ב-09:30 נתכנס פה. הישיבה סגורה, נפתח ב-09:31,
תודה.

(הישיבה נפסקה בשעה 09:27 ונתחדשה בשעה 09:31.)

היו"ר יואב קיש:

חברים, הסתיימה ההתייעצות הסיעתית של סיעת הרשימה המשותפת. אני מעלה להצבעה
את ההצעה לתיקון כללי האתיקה לחברי הכנסת כפי שהגדרנו לפני שיצאנו – מי
בעד? שירים את ידו. מי נגד? מי נמנע?

הצבעה

בעד – 11

נגד – 2

נמנעים – אין

ההצעה לתיקון כללי האתיקה לחברי הכנסת - הוספת סעיף שכותרתו: "נסיעות
לחוץ-לארץ שאינן במימון הכנסת", נתקבלה.

אחמד טיבי (הרשימה המשותפת):

רוויזיה. אני מבקש רוויזיה.

היו"ר יואב קיש:

הרוויזיה כבר תיעשה על-ידי מי שיחליף אותי, וזה יהיה חבר הכנסת מיקי זוהר.

אחמד טיבי (הרשימה המשותפת):

האם זה חוקי שיו"ר אחד מצביע והשני עושה רוויזיה? זה לא חוקי.

נורית קורן (הליכוד):

עוד פרובוקציות.

היו"ר יואב קיש:

הוא יקבע. אתה רוצה לפני? כי ב-10:00 אנחנו צריכים להיות למטה.

מכלוף מיקי זוהר (הליכוד):

ב-10:30

היו"ר יואב קיש:

רוויזיה ב-10:30.

אחמד טיבי (הרשימה המשותפת):

האם הנושא הזה נבדק עקרונית?

היו"ר יואב קיש:

את זה אני כן, אני קובע רוויזיה ב-10:30.

אלעזר שטרן (יש עתיד):

אחמד מבקש שעד אז זה ייבדק. יש היגיון בשאלה שלו.

אחמד טיבי (הרשימה המשותפת):

היו תקדימים כאלה? אני מבקש שהרוויזיה תהיה ב-14:30.

נורית קורן (הליכוד):

הנה, עוד פרובוקציה.

שולי מועלם-רפאלי (הבית היהודי):

אם אתם לא באים לנאום, לפחות שתהיה לכם עבודה.

אחמד טיבי (הרשימה המשותפת):

ב-14:30 שכל הח"כים יהיו פה.

נורית קורן (הליכוד):

את מבינה? הוא כל הזמן רוצה פרובוקציות, הוא רוצה לנסוע במימון של מי שנגד
מדינת ישראל.

אחמד טיבי (הרשימה המשותפת):

הוא מצלם אותה כדי שהיא תעלה פוסט ותגיב: אמרתי שאחמד טיבי עושה פרובוקציה.
תצלם, תצלם. מה ששכחתי אתם עוד לא למדתם.

נורית קורן (הליכוד):

נכון, אמיתי.

היו"ר יואב קיש:

חברים, אחמד, אנחנו בסיום סדר-היום.

אחמד טיבי (הרשימה המשותפת):

היא כל הזמן חוזרת על אותה מנטרה עד שהוא תפס.

רוברט אילטוב (ישראל ביתנו):

למה שכחת? זה הגיל?

אחמד טיבי (הרשימה המשותפת):

לא, הרבה שנים בכנסת.

היו"ר יואב קיש:

יש לנו עוד שתי החלטות שנעביר, אחד לבחירה ליושב-ראש ועדת הפנים ובחירה
ליושב-ראש ועדת הכנסת. לי יש גם כמה דברי פרידה.

אלעזר שטרן (יש עתיד):

אני מבקש רשות דיבור.

היו"ר יואב קיש:

לפני או אחרי שאני אומר את דברי הפרידה שלי?

אלעזר שטרן (יש עתיד):

לפני.

היו"ר יואב קיש:

בבקשה, אלעזר שטרן.

אלעזר שטרן (יש עתיד):

אני אומר את זה באווירה רצינית. אני מבין שסוגרים את הוועדה של מיקי.

היו"ר יואב קיש:

לא יודע. זאת לא החלטה - - -

אחמד טיבי (הרשימה המשותפת):

פתאום יש צדק חברתי?

היו"ר יואב קיש:

זאת לא החלטה כרגע על השולחן, יכול להיות שזה יקרה, אני לא יודע.

אלעזר שטרן (יש עתיד):

אני רוצה להגיד איזה משהו עכשיו.

היו"ר יואב קיש:

אבל זה לא עכשיו, זה לא הדיון עכשיו.

אלעזר שטרן (יש עתיד):

תן לי להגיד, זאת ועדת הכנסת.

היו"ר יואב קיש:

אלעזר שטרן, יהיה דיון מסודר על זה, ואני מבטיח לך, זה לא הזמן עכשיו, כי
אני אפילו עוד לא יודע אם יש החלטה.

אלעזר שטרן (יש עתיד):

אני אגיד לך למה אני חושש, בגלל שתגידו לי שזאת ההחלטה של הסיעה, כמו
שאמרתם לי קודם על התאריכים.

היו"ר יואב קיש:

זה לגיטימי שיש החלטה לסיעה.

אלעזר שטרן (יש עתיד):

אבל הבעיה שלי, יואב, אי-אפשר לשחק עם הכנסת, לפי החלטות של סיעה להקים
ועדות ולפרק ועדות.

היו"ר יואב קיש:

אלעזר, הכול בסדר, אני מבטיח לך שישמעו את דברך, אבל כרגע אנחנו בנושא אחר
על סדר-היום.

רוברט אילטוב (ישראל ביתנו):

אפשר.

אלעזר שטרן (יש עתיד):

אפשר לשחק עם הכנסת, נכון?

ארבל אסטרחן:

יהיה דיון גם פה וגם במליאה.

היו"ר יואב קיש:

הנה, שמעת, יהיה דיון מסודר על זה.

ארבל אסטרחן:

נקיים את הדיון והצבעה גם פה וגם במליאה.

היו"ר יואב קיש:

אז, הנה, גמרנו, יהיה לך, זה לא הזמן עכשיו.

אלעזר שטרן (יש עתיד):

אבל מה שאני אמרתי, כמו שהוועדה הזאת הוקמה ככה היא מתפרקת, הכול בתוך
ישיבות של מה שקורה בתוך סיעת הליכוד. מה, אתם משחקים עם הכנסת.

היו"ר יואב קיש:

חבר הכנסת אלעזר שטרן, אני מבין שהנושא מפריע לך מאוד.

אלעזר שטרן (יש עתיד):

אתה יודע שהוא הפריע לי כל הזמן.

היו"ר יואב קיש:

אני מבין, אבל זה לא על סדר-היום.

היו"ר יואב קיש:

וחברי מיקי יודע שזה הפריע לי כל הזמן.

דוד אמסלם (הליכוד):

אני אענה לו במשפט, ובוא נגמור.

היו"ר יואב קיש:

הוא לא ייתן לך לגמור. לא אכפת לי שתענה, אבל הוא לא יגמור בזה. תענה לו אם
אתה רוצה.

דוד אמסלם (הליכוד):

יהיה כאן דיון מסודר. דרך אגב, שלח פנה אליי שבוע שעבר בגלל שאתם הייתם
צריכים גם לקבל ועדה.

אלעזר שטרן (יש עתיד):

נהדר שלא נקבל.

דוד אמסלם (הליכוד):

לכן אנחנו חושבים לצמצם את הבעיה.

אלעזר שטרן (יש עתיד):

אני אומר את האמת, הגיע הזמן, אבל אנחנו פנינו כשהקמתם את הוועדה הזאת - -

דוד אמסלם (הליכוד):

פניתם כדי לקבל, לא כדי לצמצם. כדי לקבל גם.

אלעזר שטרן (יש עתיד):

- - ואמרנו שלא יכול להיות. בוועדת הכספים מקבלים מיליוני שקלים ובוועדת
הכנסת מקבלים ועדות.

דוד אמסלם (הליכוד):

זה מה שרציתם.

היו"ר יואב קיש:

אני מסכם את הדיון, אלעזר שטרן, יהיה דיון מסודר על הנושא, זה לא הזמן על
סדר-היום.

אלעזר שטרן (יש עתיד):

אוקיי.

היו"ר יואב קיש:

תודה.

אלעזר שטרן (יש עתיד):

רגע, לפני זה על האתיקה, שנייה אחת, יש לי באמת רק להגיד לך משהו. אנחנו
חברי כנסת ששומרים שבת – אפרופו אתיקה כשדובר על חו"ל, זה לא שייך, אבל הנה
גם מיקי שומע – מזמינים אותנו הרבה פעמים להרצאות בשבתות כמו שמזמינים כל
מיני חברי כנסת.

מכלוף מיקי זוהר (הליכוד):

שבת תרבות.

אלעזר שטרן (יש עתיד):

לא שבת תרבות.

היו"ר יואב קיש:

בחו"ל?

אלעזר שטרן (יש עתיד):

לא, בארץ. המשמעות שלנו, אני אומר לך את האמת, זה עונש. זאת אומרת, אתה
נוסע לשבת, אתה לא יכול לבוא להרצאה ולחזור.

היו"ר יואב קיש:

ברור.

אלעזר שטרן (יש עתיד):

אתה לוקח את האישה וזה אלפי שקלים, אז אין לנו שבתות כאלה. אני חושב,
עכשיו, יושב-ראש ועדת האתיקה הוא כאילו אדם דתי.

היו"ר יואב קיש:

וקנין.

אלעזר שטרן (יש עתיד):

נכון.

היו"ר יואב קיש:

הוא חרדי אפילו.

ארבל אסטרחן:

הוא לא כאילו, הוא אדם דתי.

אלעזר שטרן (יש עתיד):

נכון, אז לא נעים לו לדון בזה, אני באמת חושב, והוא נוגע בדבר.

היו"ר יואב קיש:

מיקי יעשה על זה דיון.

אלעזר שטרן (יש עתיד):

אז אני מבקש רק לרשום את זה לפרוטוקול, שצריך להיות דיון כזה.

היו"ר יואב קיש:

בסדר. תודה. חברים, אני רוצה להעלות לסדר-היום את שתי ההצבעות. נעלה הצבעה
אחת, בחירה ליושב-ראש – מתי בעצם אני מחליף עם מיקי? אחרי שאני מצביע אז
גמרנו, אני לא יכול לדבר? אז רגע, תנו לי לדבר.

אלעזר שטרן (יש עתיד):

אם מיקי ייתן לך.

היו"ר יואב קיש:

מיקי, ברשותך, אני רוצה קודם לדבר ואחרי זה - - -

אלעזר שטרן (יש עתיד):

אתה לא סומך עליו?

היו"ר יואב קיש:

סומך, אבל אני רוצה לדבר מפה, לא משם.

אלעזר שטרן (יש עתיד):

אתמול דיברתי איתו, הוא ייתן לך.

היו"ר יואב קיש:

אני סומך על מיקי במאה אחוז. חברים, קודם כול שלום לכולם, ואני רוצה להגיד
בנימה אישית שבאמת הרצון לשנות ולעבור לוועדת הפנים קיים אצלי, אבל קשה לי
מאוד לעזוב את הוועדה הזאת, הוועדה המאוד חשובה הזאת בכנסת, ועדה שפחות
מוכרת לציבור, פחות חשופה לציבור ועוסקת במה שנקרא סדרי הבית. הציבור גם
בדרך כלל לא מוטרד איזה ועדה תדון במה, מה הם כללי האתיקה, אבל דווקא
ההחלטות האלה מסמנות בלא מעט מהמקרים את עתידה של כל הצעת חוק, כולל גם
דיונים קשים ומשברים קואליציוניים בעניין הזה. מתוך רצון שלי לחזק את הקשר
של הוועדה הפנימית הזאת עם הציבור החלטתי כשנכנסתי לתפקיד שאני כן אביא
בפניה נושאים ציבוריים על מעמד חברי הכנסת, תפקידם, שמירה על כבוד המדינה
וכבוד הכנסת ומעמדה.

אז מעבר לעבודה השוטפת באמת של אינספור ועדות, להצעות חוק, העברה מוועדה
לוועדה, מינוי ממלאי מקום ליושב-ראש, סדרי דיון, חוק התקציב, פיצול
ההסדרים, ועוד דברים שבשגרה של הוועדה הזאת, הוועדה קיבלה החלטות בנושאים
הבאים: היום בעצם כבר קיבלנו החלטה בכללי האתיקה שמשמעותה איסור נסיעה
במימון של ארגונים שתומכים בחרם על ישראל; החלטה נוספת בדיון שעשינו זה
שהייעוץ המשפטי של הכנסת יביא בפני ועדות הכנסת סקירה על החלת הצעות חוק על
יהודה ושומרון טרם הצבעה עליהם בקריאה שנייה ושלישית; תיקנו את תקנון הכנסת
במטרה להפחית רגולציה אשר קובע כי לפני אישור כל הצעת חוק בוועדות הכנסת,
הצעות חוק ממשלתיות, במידה שהיה RIA, מה שנקרא, בדיקה על השפעה על המגזר
העסקי, הדוח הזה יוצג בוועדה וחברי הכנסת יקבלו את המידע עליו.

היו לנו בוועדה הזאת שתי החלטות לגבי חבר הכנסת באסל גטאס, האחת הייתה
החלטה להסיר את החסינות שלו. החלטה שהביאה בהמשך להסרת החסינות לעצור אותו
ולחפש אצלו. ההחלטה השנייה הייתה דיון על הדחתו מהכנסת, הליך שלא הושלם, כי
במסגרת אותו הליך בסופו של דבר התפטר חבר הכנסת גטאס ונכנס לכלא. אני חושב
שהמהלכים שעשינו פה בוועדה היו מאוד משמעותיים לקידום וזירוז ההכרעה בדין
בעניין זה. הוועדה קיבלה החלטה על הגבלת ביקורים של חברי כנסת אצל
טרוריסטים בבתי הכלא; הוועדה החליטה לעצור את תופעת ההדלפות ישיבות ועדות
הכנסת החסויות מחשש לביטחון המדינה, כולל הגדרה ברורה של במקרה הצורך לפתוח
בחקירה לגילוי המדליף; החלטנו שכאשר נואם במליאת הכנסת מנהיג זר, למשל, כמו
שיקרה היום עם סגן נשיא ארצות-הברית מייק פנס, היושב-ראש יוכל להוציא חבר
כנסת שמפריע מיידית ולא רק לאחר שלוש קריאות.

ולכן, אני חושב שעשינו ובאמת נגענו במגוון תחומים שאולי לא היו נראים
טריוויאליים או לא מיידית נקשרו לפעילות הוועדה, אבל היו מאוד חשובים
להסדרת הרבה מאוד ממה שקורה פה בבית הזה. בנוסף, ועדות משותפות ומיוחדות
בנושאים קריטיים לאזרחי ישראל, כגון ועדה שהיום אני בראשה בנושא הסדרת
הערוצים הייעודיים וביטול הרגולציה בחוק שוק התקשורת, שגם בהובלת השר קרא
שמוביל רפורמה באמת מאוד משמעותית בעניין; נושא של ועדה שהוקמה בנושא
תאגידי המים; חוק האסדרה שהוקמה ועדה, ועבר; יש לנו את נושא חוק הלאום שחבר
הכנסת אמיר אוחנה מטפל, ועדיין אנחנו בהליך; יש לנו את הוועדה שהוקמה על
פרשת היעלמותם של ילדי תימן והבלקן של חברת הכנסת נורית קורן; הקמנו ועדת
חקירה פרלמנטרית על הסדרי החוב בבנקים. לצערי, היא עדיין לא התכנסה, זה רק
מראה כמה קשה לקדם את העניין הזה. וחבר הכנסת איתן כבל מתמודד עם גיוס צוות
מתאים שיקבל את אישורי הכנסת ולא יהיה מחובר לכל אותם גופים רלוונטיים
לחקירה, וזה מהלך משמעותי מאוד; ועדה בנושא שימוש מאגרים ממשלתיים על
ניצולי שואה, ועוד.

כמו כן, היה גם את נושא חוק מימון מפלגות, מה שנקרא 15V שהושלם; שידורי
ערוץ הכנסת והכנת מכרז ערוץ הכנסת. לצערי, המכרז עצמו נתקל בקשיים, אבל
הוועדה פה התגייסה בשביל באמת להוציא חוק שיאפשר, ואנחנו לא היינו החסם
והבעיה לחקיקה בעניין הזה; קידמנו נושאים בימים משותפים פה בכנסת, אם זה
בנושא מילואים, אם זה בנושא ההתיישבות ביהודה ושומרון, אם זה בנושא שילוב
אנשים עם מוגבלויות. ובסך הכול, אני חייב להגיד שהיה לי העונג להיות בראש
הוועדה הזאת ולשרת פה.

אני רוצה להודות מכל הלב ולהביע מלוא ההערכה לכל החברי הוועדה, שרובם
יושבים פה איתנו, יושבי ראשי הסיעות, למנהלות הסיעה, למצליפים של סיעת
הליכוד, איפה הן? דנית, ראיתי אותה לפני רגע, ילנה, שלי.

אמיר אוחנה (הליכוד):

הלכה להצליף.

היו"ר יואב קיש:

יצאו להצליף. ועליזה שגם במליאה מצליפה. וכמובן לצוות הוועדה המקצועי
והמסור בראשות מנהלת הוועדה היקרה שלי אתי בן יוסף. מיקי, אני יכול להגיד
לך שזכית, באמת מנהלת ועדה מקצועית, מנוסה, שתיתן לך את הגב ואת התמיכה בכל
מה שאתה צריך. ואתי, נשאר לי רק להודות לך על כל העבודה המשותפת, ובאמת היה
לי את העונג. היועצת המשפטית המדהימה ארבל אסטרחן שלא תמיד מסכימה עם כל מה
שאני עושה, אבל קודם כול אני חושב שאחרי ביטן זה שיפור. ביטן עשה לה גם
חיים קשים, אני המשכתי במגמה הזאת, אבל בסך הכול גם עם החיים הקשים
והמאתגרים שיושב-ראש הוועדה מביא ליועצת המשפטית היא ידעה לתת את מענה
הנכון ולתמוך, באמת בעניין הזה עבודה מקצועית לעילה, ותודה רבה לך על כך.

ראש התחום הפרלמנטרי נועה בירן דדון שבאמת חיבוק חזק על עבודה בתקופה לא
פשוטה, ושהיית שם כל הזמן, ונשאר לי רק לאחל לך שבאמת תדעי רק תקופות טובות
ומאושרות; ויש לנו סטודנטית, נטלי חקשוריאן הסטודנטית שלנו, שכמובן נמצאת
כל הזמן וגם היא שותפה מלאה לכל עבודת הוועדה; דוברת הוועדה מור שנמצאת פה
תמיד מאחוריי ודואגת לתקשר את כל הנושאים; מזכירת הכנסת שבאה פעמים רבות
לוועדה, וחשובה כחלק מהליך הוועדה; כמובן, כל הרשמים והרשמות הפרלמנטרים
שלנו; ואחרונים, לכל עוזריי: מאיר, זוהר, משה, נינה שהייתה, עומרי ואלעד
שתמיד פה לוחש לי את הדברים הנכונים ברגע הנכון.

מיקי, אני מברך אותך, אני בטוח שתעשה כאן חייל. הוועדה הזאת היא מאוד חזקה,
ולפעמים הכוח שלה הוא לאו דווקא השימוש בכוח, את זה תמיד צריך לזכור. אני
אמשיך לשרת את עם ישראל ומדינת ישראל בוועדת הפנים והגנת הסביבה. תודה רבה
לכולם.

אמיר אוחנה (הליכוד):

אדוני היושב-ראש, גם אנחנו רוצים להודות לך, עשית עבודה מצוינת, ואנחנו
מאחלים בהצלחה גם בהמשך.

היו"ר יואב קיש:

תודה רבה, אמיר.

אחמד טיבי (הרשימה המשותפת):

כניסה סטייל מירי רגב.

היו"ר יואב קיש:

לא, אל תגיד.

אמיר אוחנה (הליכוד):

חצי כוח.

היו"ר יואב קיש:

אין כמו מירי רגב, אחמד.

נורית קורן (הליכוד):

ועכשיו תיקח אותו ישר לוועדת הפנים.

אחמד טיבי (הרשימה המשותפת):

זה הזמן, יואב, אתה הזדקנת, לא הודית לראש הממשלה, זה מסוכן מאוד. זה מאוד
מסוכן.

היו"ר יואב קיש:

אבל אני יכול להגיד לך עוד דבר, לא הודיתי גם לאבא ולאימא שהביאו אותי עד
הלום.

נורית קורן (הליכוד):

את זה תעשה בוועדת הפנים.

היו"ר יואב קיש:

מיקי, אני כבר אתן לך את הרשות למנות אותי לוועדת הפנים.

אלעזר שטרן (יש עתיד):

יותר טוב שלא היית מברך מאשר ברכה קצרה כזאת. זה קצר מדי ביחס למה שהוא
עשה.

אמיר אוחנה (הליכוד):

לא הכנתי משהו, זה היה ספונטני.

3. בחירת יושב-ראש לוועדת הכנסת והמלצה לבחירת יושב-ראש לוועדת הפנים והגנת
הסביבה

היו"ר יואב קיש:

אני מעלה להצבעה. בהתאם להוראות סעיף 106(א)(1) לתקנון הכנסת הוועדה תבחר
יושב-ראש מבין חבריה. ועדת הכנסת ממליצה לבחור בחבר הכנסת מיקי מכלוף זוהר
לכהן כיושב-ראש ועדת הכנסת במקום חבר הכנסת יואב קיש. מי בעד? שירים את
ידו. אתם יכולים להצביע.

ענת ברקו (הליכוד):

אני לא חברת ועדה, מותר לי להצביע?

נורית קורן (הליכוד):

אנחנו צריכים להיות שישה.

ענת ברקו (הליכוד):

אם אין שישה, אני מצביעה.

רוברט אילטוב (ישראל ביתנו):

היית קודם ממנה את עצמך לוועדת הפנים.

היו"ר יואב קיש:

מי נגד? מי נמנע?

הצבעה

בעד – פה אחד

המלצת ועדת הכנסת לבחור בחבר הכנסת מיקי מכלוף זוהר לכהן כיושב-ראש ועדת
הכנסת במקום חבר הכנסת יואב קיש נתקבלה.

היו"ר יואב קיש:

ההצעה התקבלה. תודה רבה.

אחמד טיבי (הרשימה המשותפת):

אני יכול להגיד משפט?

היו"ר יואב קיש:

כן.

אחמד טיבי (הרשימה המשותפת):

כל אלה שנמצאים כאן באולם שמחים שאתה נכנסת, וחצי מאלה שנמצאים באולם שמחים
שאתה עזבת.

אלעזר שטרן (יש עתיד):

יצאת בזול.

נורית קורן (הליכוד):

זאת ברכה מאוד מיוחדת מאחמד טיבי.

אחמד טיבי (הרשימה המשותפת):

אגב, יואב, בוועדת הפנים נגיד הפוך.

היו"ר יואב קיש:

בבקשה, מיקי.

(היו"ר מכלוף מיקי זוהר, 09:45)

אחמד טיבי (הרשימה המשותפת):

האם אתה שוקל את צעדייך כבר בהתחלה?

היו"ר מכלוף מיקי זוהר:

תראו, חברים, חד-משמעית רגע מרגש.

אחמד טיבי (הרשימה המשותפת):

תסיק מסקנות.

היו"ר מכלוף מיקי זוהר:

סך הכול כיהנתי בשנה וחצי האחרונות בוועדה, תכף אני אדבר גם עליה, אבל קודם
כול אני רוצה להודות, קודם כול לקדוש ברוך הוא, תודה לו על העזרה מלמעלה.
מודה לראש הממשלה, יואב, על האמון.

אחמד טיבי (הרשימה המשותפת):

או, או, או.

רחל עזריה (כולנו):

אתה לא באמת יכול לעשות את זה בסדר הזה.

אחמד טיבי (הרשימה המשותפת):

חבר אמיתי בליכוד.

היו"ר מכלוף מיקי זוהר:

זה הסדר. הקדוש ברוך הוא ראשון, אחריו אשתי - -

אחמד טיבי (הרשימה המשותפת):

- - -

שולי מועלם-רפאלי (הבית היהודי):

גם אחמד מסכים עם זה שהקדוש ברוך הוא ראשון.

היו"ר מכלוף מיקי זוהר:

- - אחר כך מגיע ראש הממשלה.

היו"ר יואב קיש:

ואיפה אימא ואבא?

היו"ר יואב קיש:

ההורים לא פה, זיכרונם לברכה, אז זה לא מוחשי כרגע. אז תודה לקדוש ברוך
הוא, תודה לראש הממשלה, תודה לדודי אמסלם על האמון.

אחמד טיבי (הרשימה המשותפת):

אתה בטוח שראש הממשלה אחרי הקדוש ברוך הוא?

היו"ר מכלוף מיקי זוהר:

אחריו, חד-משמעית, אין בכלל צל של ספק. תודה לסיעת הליכוד, חבריי לליכוד על
התמיכה, ותודה לציבור שהביאני עד הלום, מה שנקרא.

תראו, כיהנתי בוועדה קודמת, ועדה לצדק חלוקתי ושוויון חברתי, אני חייב לומר
לכם, ואומר לך, אלעזר שטרן, שהוועדה הזאת בעיני היא אחת מהוועדות החשובות
שיש היום בכנסת ישראל.

אלעזר שטרן (יש עתיד):

איזו ועדה?

היו"ר מכלוף מיקי זוהר:

ועדה שאני עומד בראשה כרגע, הוועדה לצדק חלוקתי ושוויון חברתי. אני עובד
כרגע בראשות שתי ועדות, עוד מעט זה יסתיים, אבל שתי ועדות.

אלעזר שטרן (יש עתיד):

אז יכול להיות שלא יסגרו אותה?

היו"ר מכלוף מיקי זוהר:

אני מקווה שלא.

אלעזר שטרן (יש עתיד):

ואם יסגרו מה זה אומר?

היו"ר מכלוף מיקי זוהר:

אני חושב שזאת הוועדה אולי החשובה ביותר שיש בכנסת, שעשתה - - -

אלעזר שטרן (יש עתיד):

אז איך הסכמת לבוא לפה?

היו"ר מכלוף מיקי זוהר:

אתה לא נותן לי להשלים משפט, אבל עכשיו גם יש לי אפשרות לקרוא אותך לסדר.

אלעזר שטרן (יש עתיד):

אם זאת הוועדה הכי חשובה איך באת לזאת?

היו"ר מכלוף מיקי זוהר:

אני אסביר. כי זאת ועדה קצת יותר חשובה, מה לעשות.

אלעזר שטרן (יש עתיד):

פלאי - - -

היו"ר מכלוף מיקי זוהר:

אני חושב שזאת ועדה שהביאה גם הרבה מאוד הישגים, ואני מאוד מקווה שאם תימצא
הדרך לתת לה להמשיך לפעול, אני חושב שזאת ועדה שעשתה הישגים רבים בצמצום
פערים בחברה הישראלית. וזאת פעם ראשונה, אגב, שמפלגת הליכוד אומרת את
האמירה הזאת של צמצום פערים בחברה הישראלית. אנחנו לא נגענו בנושאים
חברתיים, תמיד נגענו בנושאים ביטחוניים וכלכליים, ועכשיו אנחנו גם נוגעים
בנושאים חברתיים בזכות הוועדה הזאת. אגב, אתה צריך אולי לברך על סגירת
הוועדה, כי היא לוקחת לכם הרבה הרבה מאוד קרדיט בציבור. ואני חייב לומר
שמעבר לוועדה המדהימה שלה זכיתי - - -

אלעזר שטרן (יש עתיד):

זה גדול עליי, אני לא מצליח להבין.

היו"ר מכלוף מיקי זוהר:

אתה לא תצליח להבין, אתה לא פוליטיקאי, אתה מיפי הנפש.

יואב בן צור (ש"ס):

אלעזר, תן לו כמה מילים, מהתחלה, תן לו קצת, לא הרבה.

אלעזר שטרן (יש עתיד):

הוא פונה אליי, מה אתה - - -

יואב בן צור (ש"ס):

אבל הוא בהתחלה, נו בחייך.

אלעזר שטרן (יש עתיד):

אני נתתי לו לדבר, לא הפרעתי לו.

היו"ר מכלוף מיקי זוהר:

לא רק שזכיתי לוועדה מדהימה, זכיתי למנהלת ועדה מדהימה, אריאלה אהרון,
שעשתה עבודה מדהימה בוועדה הזאת. הבאנו יחד, אריאלה, להישגים רבים, ואני
באמת באמת מעריך את עבודתך. ואין לי צל של ספק שכל מי שיזכה בך כמנהלת ועדה
יזכה במנהלת מקצועית, רצינית ואיכותית, ואני מודה לך על כל העבודה הקשה, עד
שעות ממש מאוחרות בלילה באמת כדי להביא דיונים רציניים ומקצועיים. וזה
בעיני אחד מהדברים הפחות טובים באירוע הזה שאני מחליף את התפקיד שלי,
שהוועדה הזאת כבר לא תוכל לפעול.

ועדת הכנסת בעיני, חברים, היא ועדה שצריכה לדאוג לאינטרסים של הציבור, ואני
אסביר גם למה, כי אומרים שזאת ועדה רק פנים הכנסת, אבל זה לא בדיוק נכון.
נכון, היא פנים הכנסת, היא מטפלת בסוגיות בתוך הכנסת, אבל יש לה את היכולת
להשפיע איך הדברים ייראו בסוף, לאן לנווט את הדברים. ואני, ברוך השם, בשלוש
שנים האחרונות כמעט, שאני פה בכנסת, זכיתי להכיר הרבה מאוד חברי כנסת
רציניים, ראשי ועדות רציניים, והוועדה הזאת בסופו של דבר תכריע לאיפה כל
דבר ילך. ואני מבטיח לכם שההחלטות יהיו ענייניות, ממלכתיות, לטובת הציבור,
תוך כדי שמירה של רצון רוב הציבור ששלח אותנו לפה לכנסת, וגם שמירה על
זכויות מיעוט, חבר הכנסת אחמד טיבי.

הוועדה הזאת תשמור גם על זכויות מיעוט וגם על זכויות הרוב, והיא תעשה את
הכול בצורה הכי ממלכתית והכי רצינית כדי שהכנסת תוכל לומר שהיא עושה את
עבודתה נאמנה. וגם אם נצטרך להיאבק לפעמים בכלים הפרלמנטרים שעומדים
לרשותנו מול מאבקים של האופוזיציה שיהפכו להיות פופוליסטיים מדיי, את זה
אנחנו נעצור, אני כבר אומר. פופוליזם לא יהיה בבית ספרי, אני לא מתחבר לזה,
לא התחברתי לזה אף פעם. אני לא פוליטיקלי קורקט, זה ידוע, ואני גם לא
פופוליסט. אני עושה את הדברים בצורה הכי רצינית והכי עניינית. ואני חושב
ששותפי דודי הוא בדיוק אותו האדם, ואנחנו נשתף פעולה, לדעתי, בעניינים האלה
בצורה הכי יעילה שיש.

כמובן שאני מצפה לשיתוף פעולה מדהים איתכם, אני מצפה כמובן לשיתוף פעולה עם
ירדנה היקרה; עם ארבל כמובן; עם אתי, נועה ומור, שיהיה בהצלחה; ועם
יושב-ראש הכנסת שלנו יולי אדלשטיין שהוא לא פה וחבל, היה צריך לבוא; עם
מנכ"לו; וכמובן איתך, דודי, אין לי ספק שיהיה שיתוף פעולה פורה. אז אני
מאחל לכולנו הצלחה.

רוברט אילטוב (ישראל ביתנו):

ועם חברי הוועדה אתה לא מתכוון לשתף פעולה? רק שנדע.

יואב בן צור (ש"ס):

אפשר לדבר?

היו"ר מכלוף מיקי זוהר:

חברי הוועדה? אתה יודע מה, תן לי לחשוב על זה.

רועי פולקמן (כולנו):

24 שעות מראש תגיש בקשת דיבור.

היו"ר מכלוף מיקי זוהר:

רגע, רגע, אם אני לא טועה אני צריך את הקול שלכם, לא? אז אני אמצא דרך לשתף
פעולה גם איתכם. אני באמת מאחל לנו הצלחה גדולה, ובעזרת השם נעשה ונצליח.

עכשיו יש לנו מינוי לא פחות חשוב של חברי יואב קיש ליושב-ראש ועדת הפנים.
זה הנוסח?

אתי בן יוסף:

זה הנוסח.

היו"ר מכלוף מיקי זוהר:

אפשר להתחרט, יואב?

יואב קיש (הליכוד):

זה אתה מציג.

רוברט אילטוב (ישראל ביתנו):

זה הזמן לשנות.

ענת ברקו (הליכוד):

אתי, אני מקודם הצבעתי ואני לא חברת ועדת הכנסת, אני רוצה רק לוודא.

יואב קיש (הליכוד):

לא הייתה בעיה, היו שני אנשים.

ענת ברקו (הליכוד):

אם לא היו מספיק אנשים. ידעתי שלא היו מספיק אנשים, בסדר? רק לוודא את זה.

היו"ר מכלוף מיקי זוהר:

ועדת הכנסת ממליצה בפני ועדת הפנים והגנת הסביבה לבחור בחבר הכנסת יואב קיש
לכהן כיושב-ראש הוועדה במקום חבר הכנסת דודי אמסלם. מי בעד?

ענת ברקו (הליכוד):

אני יכולה להצביע?

קריאה:

כן, את ממלאת מקום.

היו"ר מכלוף מיקי זוהר:

מי נגד?

אחמד טיבי (הרשימה המשותפת):

מי נמנע?

היו"ר מכלוף מיקי זוהר:

מי נמנע? נמנע אחד.

הצבעה

בעד – רוב

נגד – אין

נמנע – 1

המלצת ועדת הכנסת בפני ועדת הפנים והגנת הסביבה לבחור בחבר הכנסת יואב קיש
לכהן כיושב-ראש ועדת הפנים והגנת הסביבה נתקבלה.

היו"ר מכלוף מיקי זוהר:

ההחלטה התקבלה, ואנחנו מאחלים לך בהצלחה. ועכשיו אנחנו צריכים לרדת לוועדת
הפנים.

יואב בן צור (ש"ס):

שנייה, רק מילה.

אתי בן יוסף:

אבל רוצים לדבר.

היו"ר מכלוף מיקי זוהר:

מי?

יואב קיש (הליכוד):

יואב בן צור רצה לדבר.

היו"ר מכלוף מיקי זוהר:

בבקשה.

יואב בן צור (ש"ס):

אדוני היושב-ראש. א', אני רוצה לברך את המשמר היוצא חבר הכנסת יואב קיש,
עברנו איתך תקופה מעניינת, מאתגרת. אני חושב שניהלת את הוועדה בכבוד ובהדר
כמסורת הפיקוד, תנועת האצ"ל, החירות, כל מה שאפשר לומר, אני חושב שעשית את
זה יפה מאוד. לא התפטרת מאיתנו כי תראה אותנו בוועדת הפנים, תמשיך לסבול
מאיתנו שם. אני רוצה לאחל לך באמת הצלחה. תודה על תפקידך ובהצלחה בתפקידך.

יואב קיש (הליכוד):

תודה רבה.

יואב בן צור (ש"ס):

חברי מיקי זוהר, אתה ידוע בנועם הליכותייך.

היו"ר מכלוף מיקי זוהר:

תודה.

יואב בן צור (ש"ס):

אין לנו ספק, ועדת הכנסת זה מקום של התגוששויות ומאוד במהירות הטונים
יכולים לעלות לרמות, לאוקטבות, אבל זאת ועדה שבערבית קוראים לה ועדה
"היימיש" כזאת, זאת ועדה שהיא די ועדה ביתית כזאת שכולם מחוברים עם כולם,
ולכולם בסוף יש את האינטרס להוציא את עבודת הכנסת לפועל. ולכן, אין לי ספק
שתצליח, כמו שעשית בוועדות הקודמות, בוועדה הקודמת שניהלת בנועם ובחן, אין
לי ספק שגם בוועדה הזאת תעשה עבודה טובה. ואני חושב שאנחנו נראה פה באמת
דיונים אולי קצת יותר רגועים, אולי פחות מתלהמים. בוא נראה בהמשך הדרך איך
זה יעבוד, בעזרת השם.

היו"ר מכלוף מיקי זוהר:

יהיה טוב. נשתדל שלא להתלהם, ואם צריך להתלהם גם נתלהם קצת.

יואב בן צור (ש"ס):

בהצלחה רבה.

היו"ר מכלוף מיקי זוהר:

יש עוד מישהו שרוצה לומר משהו? בבקשה, חבר הכנסת נגוסה.

אחמד טיבי (הרשימה המשותפת):

אני רוצה להגיד, אדוני היושב-ראש - - -

היו"ר מכלוף מיקי זוהר:

רגע, טיבי, שנייה, יש עוד מיעוט, לא רק המיעוט שלך.

אחמד טיבי (הרשימה המשותפת):

הוא אומר לי תתאפק, תתאפק, כל הזמן.

היו"ר מכלוף מיקי זוהר:

אין בעיה. חבר הכנסת נגוסה.

אברהם נגוסה (הליכוד):

אני מברך את היושב-ראש היוצא מהוועדה חבר הכנסת יואב קיש, באמת נהנינו מאוד
בהנהגתך בוועדה הזאת.

יואב קיש (הליכוד):

תודה רבה.

אברהם נגוסה (הליכוד):

ניהלת את הוועדה בצורה מקצועית, עניינית, וזה יישר כוח.

יואב קיש (הליכוד):

תודה.

אברהם נגוסה (הליכוד):

ואני בטוח שתעשה גם בוועדת הפנים, ועדה גם חשובה מאוד. היושב-ראש הנכנס חבר
הכנסת מיקי זוהר, וזה באמת מתוך הניסיון שלך, אין לי ספק שגם אתה תנהל את
הוועדה הזאת ברמה מקצועית, עניינית, כמו שאמרת, תעצור את הפופוליסטים ותנהל
את הוועדה בצורה עניינית.

היו"ר מכלוף מיקי זוהר:

מאה אחוז. תודה רבה, חבר הכנסת נגוסה. בבקשה.

נורית קורן (הליכוד):

אני רוצה לברך את חבר הכנסת היוצא יואב קיש, בוועדת הכנסת עשית עבודה
מצוינת, ואתה תמשיך בוועדת הפנים.

יואב קיש (הליכוד):

תודה.

נורית קורן (הליכוד):

ואת מיקי זוהר, נברך אותך שאתה נכנס לוועדת הכנסת.

היו"ר מכלוף מיקי זוהר:

תודה.

נורית קורן (הליכוד):

אני בטוחה שתעשה עבודה מצוינת, ואני בטוחה שתביא גם את הוועדה של צדק
חלוקתי לתוך ועדת הכנסת.

היו"ר מכלוף מיקי זוהר:

יש מצב. רעיון.

נורית קורן (הליכוד):

אתה תביא אותה לפה לידי ביטוי, ושום דבר לא הולך לאיבוד, הכול יהיה בסדר.

היו"ר מכלוף מיקי זוהר:

חד-משמעית.

יואב בן צור (ש"ס):

או שתצרף אותה לוועדת החקירה לילדי תימן.

נורית קורן (הליכוד):

אין ועדת חקירה. יש ועדה מיוחדת בכנסת, ולא צריך להקים כמו שהנשיא אמר,
להקים ועדת חקירה נוספת. הגיע הזמן שידעו את הסמכויות ומה יש לוועדה שלי,
ויש לה סמכויות טובות. אני מברכת את שניכם באמת שתעשו עבודה נהדרת.

היו"ר מכלוף מיקי זוהר:

תודה רבה. רגע מכונן בו חבר הכנסת טיבי יאמר כמה מילים.

אחמד טיבי (הרשימה המשותפת):

להמשיך להתאפק?

אלעזר שטרן (יש עתיד):

למה? הוא כבר דיבר.

היו"ר מכלוף מיקי זוהר:

נו, נו, אמרנו שנשמור על זכויות מיעוט בוועדה.

אחמד טיבי (הרשימה המשותפת):

אני רוצה עכשיו לא להגיד את מה שאמרת.

היו"ר מכלוף מיקי זוהר:

תגיד מה שאתה רוצה, טיבי, הכול בסדר.

אחמד טיבי (הרשימה המשותפת):

אדוני, אני רוצה להסכים איתך שבכל מה שקשור לצדק חברתי זאת פעם ראשונה
שהליכוד התעסק בזה. אתה אמרת את זה, אני מסכים איתך. ואחרי שאתה מפסיק לכהן
שם בוועדה, הליכוד יפסיק - - -

היו"ר מכלוף מיקי זוהר:

זה נכון, הליכוד לא עסק בנושאים חברתיים בצורה מספיקה, למעט בקדנציה
האחרונה. זאת הקדנציה בה יש 30 חברי כנסת של הליכוד שעושים פעילות חברתית.

אחמד טיבי (הרשימה המשותפת):

תמשיך לתקן, תמשיך לתקן, זה חשוב שאתה מתקן את זה.

היו"ר מכלוף מיקי זוהר:

זאת האמת.

נורית קורן (הליכוד):

והעבירו כספים למיעוט.

אחמד טיבי (הרשימה המשותפת):

אדוני היושב-ראש, אני אחד הוותיקים כאן, ראיתי הרבה העברות שלטון. מה
שמחזיק אותי בכנסת הזאת, שכל הזמן הרמה עולה ויש יותר ח"כים מוכשרים,
החוקים יותר ליברליים, הם יותר סובלניים, כמו החוק האחרון לפני חצי שעה,
למשל. ואני בטוח, מיקי, שלא תישאר מאחור, ואתה תמשיך להגביל את חסינות חברי
הכנסת, בעיקר את של אלה שלא נולדו יהודים, כמו שאתה התבטאת לפני כמה ימים.
על זה הוא אמר לי תשמור על איפוק ואל תגיד את מה שרצית להגיד.

היו"ר מכלוף מיקי זוהר:

לא, זה בסדר גמור.

אחמד טיבי (הרשימה המשותפת):

ואני אשמור על איפוק.

היו"ר מכלוף מיקי זוהר:

קודם כול, אין בעיה שאמרת את זה, ואני גם שמח שאמרת את זה.

אחמד טיבי (הרשימה המשותפת):

יש בעיה שאתה אמרת את מה שאמרת.

היו"ר מכלוף מיקי זוהר:

לא, אני דווקא עומד מאחורי דבריי, וברשותך, ואני שמח שאמרת את זה, כי אני
אוכל לחדד את דבריי.

אחמד טיבי (הרשימה המשותפת):

אתה אמרת שהבעיה של הח"כים הערבים שהם לא נולדו יהודים.

היו"ר מכלוף מיקי זוהר:

לא, לא אמרתי שזאת בעיה. אמרתי שכעובדה הם לא יהודים, ומהרגע שהם לא יהודים
הם לעולם לא יוכלו לנהל את המדינה הזאת.

אחמד טיבי (הרשימה המשותפת):

זה לא מה שאמרת.

היו"ר מכלוף מיקי זוהר:

מי שיכול לנהל את המדינה הזאת הם יהיו רק יהודים, כי זאת מדינת היהודים. זה
מה שאמרתי, אני עומד מאחורי דבריי.

אחמד טיבי (הרשימה המשותפת):

אני רואה חלק מהיהודים בבית הזה, זה לא משהו.

היו"ר מכלוף מיקי זוהר:

אבל באותה נשימה גם אמרתי שאותם ערבים יכולים לחיות פה יחד איתנו בשוויון
זכויות מלא, תוך כדי מצב שאנחנו דואגים לכך שכל הפערים שיש בינינו לבין
הערבים מצטמצמים. אגב, הוכחתי את זה בוועדה לצדק חלוקתי ושוויון חברתי
בראשותי. אפילו ועדת המעקב שלכם הערבית אמרה שפעילות הוועדה היא פעילות
מבורכת בכל מה שקשור לצמצום פערים בין יהודים וערבים. אז את זה לא טרחת
להזכיר, וזה בסדר, אני לא מופתע.

קריאה:

אולי הוא לא קרא את זה.

היו"ר מכלוף מיקי זוהר:

אבל זאת זכותך. בכל מקרה אני אמשיך לומר את דבריי. היהודים ינהלו פה את
המדינה, והערבים יחיו איתנו פה בנחת ובשלווה, זאת המגמה שאני מאמין בה.

אחמד טיבי (הרשימה המשותפת):

אין לנו בעיה שאנחנו לא יהודים, מר זוהר.

היו"ר מכלוף מיקי זוהר:

לא, אין לי בעיה עם זה שאתה לא יהודי, זה רק פשוט לא מקנה לך את האפשרות
לנהל את המדינה, זה כל הסיפור. ככה אמרתי, אני גם לא חוזר בי מאף מילה.
ההפך, טוב שעזרת לי לחדד את דבריי. חבר הכנסת פולקמן.

רועי פולקמן (כולנו):

בקצרה. אני רק רוצה להודות לחבר הכנסת קיש על התקופה שלך כאן בראשות
הוועדה, על יצירת הסכמות, היו פה לא מעט מתחים. אני בעיקר חייב לומר שאתה
אדם שנוטה להיכנס לעומק של דברים, אני רואה את זה עכשיו בשעות הארוכות
שאנחנו מבלים בחוק התקשורת שהפילו על כתפך תיק גדול. אני חושב שזה להיכנס
לנעליים גדולות בוועדת הפנים, שזאת גם ועדה שיש בה צורך להיכנס לפרטים,
ללמוד אותה לעומק, ולייצר הסכמות רחבות. אני חושב שהיו לא מעט דוגמאות שזה
קרה כאן, בעיקר בחוקי התקשורת, וגם אני חושב שבחוק 15V, ובאחרים שכן פעלת
לייצר הסכמות.

אני גם רוצה לברך אותך, חבר הכנסת זוהר, אני חושב שיש לנו פה אתגר לנסות
לייצר כאן היום כמה שפחות הכנעות במערכת הפוליטית, ולייצר הסכמות. זה תמיד
מערך של קואליציה אופוזיציה, זה ברור, אבל בנושאי ליבה, דיברנו על זה לא
מעט, בחוקי-יסוד, בחוקים שהם כללי המשחק, כללי ההתנהלות של הכנסת, חוקים על
אופן התנהלות הבחירות, חוקי התקשורת, אלה דברים שבהם האתגר הגדול הוא לייצר
הסכמות. לא פשוט, אנחנו היום בעידן תקשורתי שמעודד הקצנה מכל הצדדים,
האופוזיציה מנסה להיות קיצונית יותר.

ומיקי, אני חושב שיש אמירה שפה אני כן אגיד אותה, כי זה היה חשוב גם לחבר
הכנסת קיש לאורך כל הדרך, אני מאוד מסכים עם זה שככל שאנחנו נעשה כאן את
תפקידנו ונייצר הסכמות, פחות ח"כים ילכו לבתי המשפט, אני חושב שהדבר הזה
הוא לא תקין. אני יודע שלחבר הכנסת קיש המסר הזה היה מאוד חשוב. והתפקיד
שלנו כאן הוא להתנהל באופן כזה שבאמת לא יצטרכו את זה, לא עתירות, לא על
פרוצדורות. אני חושב שלבית המשפט אין מקום להתערב בפרוצדורות של התנהלות
הכנסת, ולא על נושאים עקרוניים, וזה כמובן דורש ריסון מצד בית המשפט, אבל
זה גם דורש התנהלות אחראית מצידנו. ואני בטוח שתוביל את זה בקו הזה, אז
תודה רבה.

היו"ר מכלוף מיקי זוהר:

תודה רבה. הדברים בסיפה שלך מאוד מאוד חשובים בכל מה שקשור להתנהלות חברי
הכנסת אל מול הקונספט הזה שהם מבינים שכל פעם שהחלטה בכנסת לא מקובלת עליהם
הם רצים לבג"ץ. אני חושב שיכול להיות שוועדת הכנסת תעסוק בנושא הזה, ואני
אשמח שנשב לגבש איזשהו - - -

רועי פולקמן (כולנו):

בסדר. אז אפשר לעשות את זה בנורמות שנייצר כאן, לא כל דבר צריך להיות
בהגדרות.

היו"ר מכלוף מיקי זוהר:

בשמחה, אני מסכים.

רועי פולקמן (כולנו):

אלו בהחלט נורמות והתנהלות.

היו"ר מכלוף מיקי זוהר:

חברת הכנסת רחל עזריה.

רחל עזריה (כולנו):

מיקי, באתי לפרגן לך.

היו"ר מכלוף מיקי זוהר:

תודה רבה.

רחל עזריה (כולנו):

אחרי שלוש שנים שאנחנו יושבים בוועדת הכספים.

היו"ר מכלוף מיקי זוהר:

יושבים אחד ליד השני גם בכנסת.

רחל עזריה (כולנו):

כן. - - - באמת, אני ממש שמחה בשבילך, אני חושבת שאתה תעשה עבודה טובה.

היו"ר מכלוף מיקי זוהר:

תודה. בעזרת השם.

רחל עזריה (כולנו):

ועכשיו כל מה שהוא אמר, זה הכול בסדר, בסוף, מיקי, מגיעים להסכמות. מיקי
בעיני הוא חבר הכנסת שהכי כיף לריב איתו בכנסת, נכון?

היו"ר מכלוף מיקי זוהר:

כן, אלו ריבים כאלה נחמדים.

רחל עזריה (כולנו):

ריבים כאלה, נפתור בסוף את הכול. א', באמת לפרגן. יואב, פחות עבדתי מולך פה
בוועדת הכנסת, אבל אני בטוחה שעשית עבודה מצוינת, ואני רואה פה שכולם מאוד
מתרגשים. לך, דודי, רציתי לומר משהו, אנחנו מכירים הרבה שנים.

היו"ר יואב קיש:

אנחנו תכף מגיעים לוועדת הפנים, אז יהיה לך להגיד לו את הכול.

רחל עזריה (כולנו):

יכול להיות. למרות שהייתי כבר קודם חברה בוועדה, אני כבר לא, אבל אני מכירה
אותך הרבה שנים עוד מעיריית ירושלים, בעיני עשית עבודה מצוינת בוועדת
הפנים. רואים גם שאתה מכיר גם את הרשויות המקומיות, וזה מאוד מאוד חשוב
לעבודה. אני יודעת שיש המון המון צער בוועדה על הפרישה שלך, אבל כולנו
מקווים שתביא את הסגנון.

רועי פולקמן (כולנו):

יו"ר הקואליציה זה כמו יו"ר של כל הוועדות.

רחל עזריה (כולנו):

כן, אבל זה פחות שלטון מקומי, אבל אני בטוחה שאתה תביא את הסגנון הזה גם
הלאה. בקיצור, בהצלחה גדולה לכולם.

דוד אמסלם (הליכוד):

תודה.

רחל עזריה (כולנו):

יואב, אם תרצה אז יש פה הרבה חברי כנסת שבאו מהרשויות המקומיות, ונוכל
לעשות לך השתלמות קצרה. בהצלחה.

היו"ר מכלוף מיקי זוהר:

חברי ורעי יושב-ראש הקואליציה דודי אמסלם.

דוד אמסלם (הליכוד):

אנחנו כבר צריכים לרדת למטה, יש לנו ישיבה ב-10:00 לעשות את ההחלפה בוועדת
הפנים, אז שם בעצם אדבר קצת יותר בהרחבה. אבל באמת, קודם כול לך, יואב, אני
רוצה להודות לך על העבודה שעשית כאן, גם בשם הכנסת וגם בשם הסיעה,
הקואליציה והסיעה. זאת עבודה לא פשוטה, הרבה פעמים דברים טכניים, ולפעמים,
אתה יודע, פה ויכוחים, שם אי-הסכמות, אבל בסופו של דבר אני חושב שניווטת את
הספינה כמו שצריך.

ולך, מיקי, כמובן, אני נותן לך חיבוק ואהבה גדולה, בהצלחה.

היו"ר מכלוף מיקי זוהר:

תודה רבה.

דוד אמסלם (הליכוד):

אני משוכנע לחלוטין שתוביל את זה בצורה גם יותר נעימה מאשר האנשים פה
חושבים, הם לא מכירים אותך מספיק טוב, לדעתי.

רחל עזריה (כולנו):

נכון.

דוד אמסלם (הליכוד):

בגלל שאתה מנטש, אתה בן אדם עם לב גדול.

היו"ר מכלוף מיקי זוהר:

תודה.

דוד אמסלם (הליכוד):

ואני בטוח שגם אזרחי מדינת ישראל ייהנו מכל מה שתעשה כאן בוועדה.

היו"ר מכלוף מיקי זוהר:

בעזרת השם.

דוד אמסלם (הליכוד):

אז אני רק ארחיב למטה בוועדה הפנים.

היו"ר מכלוף מיקי זוהר:

תודה, דודי. הישיבה נעולה.

הישיבה ננעלה בשעה 10:03.
