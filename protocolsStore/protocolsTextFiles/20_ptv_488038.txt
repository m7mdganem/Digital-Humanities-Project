הכנסת העשרים

מושב רביעי

פרוטוקול מס' 6

מישיבת הוועדה המשותפת לוועדת הכלכלה ולוועדת הכנסת
לדיון בהצעת חוק התקשורת (בזק ושידורים) (תיקון – אסדרת הערוצים
הייעודיים), התשע"ח-2017 (פ/4143/20)

יום ראשון, כ"ז בטבת התשע"ח (14 בינואר 2018), שעה 9:00

סדר-היום:

הצעת חוק הרשות השנייה לטלוויזיה ורדיו (תיקון מס' 44) (אסדרת רישיונות
לשידורי טלוויזיה), התשע"ח–2018.

נכחו:

חברי הוועדה:

יואב קיש – היו"ר

איתן כבל (יו"ר ועדת הכלכלה) – מ"מ היו"ר

דב חנין

איילת נחמיאס ורבין

רועי פולקמן

מוזמנים:

  -------------------------------------------------------------------------
  מיכל הלפרין       –   הממונה על ההגבלים העסקיים
  ----------------- --- ---------------------------------------------------
  עמנואל ברכפלד     –   עו"ד, חטיבת הריכוזיות, רשות ההגבלים העסקיים

  עדי קופלוביץ      –   מנהל תחום בכיר רגולציה, משרד התקשורת

  שירלי שיף         –   רמ"ט, משרד התקשורת

  תמר ארז           –   ראש ענף רגולציה, אגף כלכלה, משרד התקשורת

  אברהם שמידט       –   יועץ השר, שר התקשורת

  דנה נויפלד        –   יועמ"ש, משרד התקשורת

  זיו גלעדי         –   עו"ד, משרד התקשורת

  שירה גרינברג      –   סגנית הממונה על התקציבים, משרד האוצר

  רעיה עדני         –   רכזת תקשורת באג"ת, משרד האוצר

  עמרי בן חורין     –   רפרנט תקשורת ותיירות באג"ת, משרד האוצר

  אלידור בליטנר     –   עו"ד, עוזרת ראשית, ייעוץ וחקיקה, משרד המשפטים

  יוליה שמאלוב      –   יו"ר, מועצת הרשות השנייה לטלוויזיה ולרדיו
  ברקוביץ               

  ניר שויקי         –   מנכ"ל בפועל, הרשות השנייה לטלוויזיה ולרדיו

  מיכל גרוס         –   עו"ד, לשכה משפטית ויו"ר ועד העובדים, הרשות השנייה
                        לטלוויזיה ולרדיו

  אופיר ביתן        –   מ"מ יועמ"ש, הרשות השנייה לטלוויזיה ולרדיו

  יונתן ביסקי       –   מנהל פרויקטים, המועצה לשידורי כבלים ושידורי לוויין

  רונן אברמסון      –   מנהל אגף פיקוח ובקרה, המועצה לשידורי כבלים ושידורי
                        לוויין

  טלי גורן          –   סמנכ"ל תקשורת ורגולציה, שידורי "קשת"

  שרית הכט          –   יועמ"ש וסמנכ"ל, שידורי "קשת"

  אילאיל לבנת       –   סמנכ"לית ויועמ"ש, "רשת" מדיה בע"מ

  זיו מאור          –   יו"ר, האגודה לזכות הציבור לדעת

  יורי קגנוביץ      –   מנכ״ל, ערוץ 9

  דב אברמוביץ       –   יועמ"ש, ערוץ 9

  דבורה קמחי        –   סמנכ"ל רגולציה וייעוץ משפטי, ערוץ 10

  נתנאל סימן-טוב    –   נציג בעלים, ערוץ 20

  מירי נאור אליאס   –   יועמ"ש, ערוץ 20

  בסאם ג'אבר        –   בעלים "הלא" TV

  נחשון אקסלרד      –   מזכיר חברה, "הלא" TV

  אסף אמיר          –   חבר הנהלה, תכנים מפיקי קולנוע וטלוויזיה

  ליאור תמאם        –   אחראי על היצירה המקורית, איגוד התסריטאים

  יניר פלג          –   עו"ד, חברת "הוט"

  מיכל רפאלי כדורי  –   סמנכ"ל רגולציה, חברת yes

  מודי שרפסקי       –   עו"ד, חברת yes

  גיא מולדובסקי     –   כתב ועדות, תאגיד השידור הישראלי

  תמר אברמוביץ      –   שדלן/ית (פוליסי בע"מ), מייצג/ת את "קשת" (לקוחות
                        קבועים נוספים שנושא הישיבה נוגע אליהם באופן ישיר:
                        תאגיד השידור הישראלי)

  אורלי בן שמאי     –   שדלן/ית (אימפקט (ל.א.ב) בע"מ), מייצג/ת את "רשת"

  אלעד כהן          –   שדלן/ית (קריספין רובנשטיין בלכר ושות' -עורכי דין),
                        מייצג/ת את ערוץ 10, "קשת", "רשת" 13

  רוני ליטינצקי     –   שדלן/ית (כהן - רימון - כהן), מייצג/ת את yes

  ליטל סבר          –   שדלן/ית (גלעד יחסי ממשל ולובינג), מייצג/ת את ערוץ 9
                        (לקוחות קבועים נוספים שנושא הישיבה נוגע אליהם באופן
                        ישיר: הפדרציה הישראלית לתקליטים וקלטות בע"מ, ועד
                        עובדי סלקום)

  מירב שמולי        –   שדלן/ית (גלעד יחסי ממשל ולובינג), מייצג/ת את ערוץ 9
                        (לקוחות קבועים נוספים שנושא הישיבה נוגע אליהם באופן
                        ישיר: הפדרציה הישראלית לתקליטים וקלטות בע"מ, ועד
                        עובדי סלקום)

  נגה רובינשטיין    –   שדלן/ית (קריספין רובנשטיין בלכר ושות' –עורכי-דין),
                        מייצג/ת את ערוץ 10, "קשת", "רשת" 13

  רוני ליטינצקי     –   שדלן/ית (כהן-רימון-כהן), מייצג/ת את yes

                        
  -------------------------------------------------------------------------

ייעוץ משפטי:

אתי בנדלר

נעמה דניאל

מנהלת הוועדה:

לאה ורון

רישום פרלמנטרי:

רונית יצחק; ירון קוונשטוק

הצעת חוק הרשות השנייה לטלוויזיה ורדיו (תיקון מס' 44) (אסדרת רישיונות
לשידורי טלוויזיה), התשע"ח–2018

היו"ר יואב קיש:

בוקר טוב לכולם. אני פותח את ישיבת הוועדה המשותפת, ועדת הכלכלה וועדת
הכנסת, בנוגע להצעת חוק הרשות השנייה לטלוויזיה ורדיו (תיקון מס' 44)
(אסדרת רישיונות לשידורי טלוויזיה). כנראה בגלל שזה יום ראשון ובגלל השעה
חדר הוועדה קצת יותר ריק. איתן, ידידי, אני חושב שאני אתחיל ביום ראשון
בחמש בבוקר ואז אני אהיה לבד, והכול ייגמר מאוד מהר, לא?

איתן כבל (יו"ר ועדת הכלכלה):

עם השיטות בליכוד הכול יכול להיות. נראה לי שחזרת מה"ליכודיאדה" שופע
רעיונות.

היו"ר יואב קיש:

האמת שכל מה שנשאר לי לעשות זה לברך על המקום שקיבלתי בליכוד.

איתן כבל (יו"ר ועדת הכלכלה):

האמת שאפילו לא ראיתי.

היו"ר יואב קיש:

אני הגעתי למקום השישי המכובד.

איתן כבל (יו"ר ועדת הכלכלה):

ואוו.

היו"ר יואב קיש:

אני הח"כ הראשון, לפניי רק שרים ויושב-ראש הכנסת, והתוצאה שלי זהה לתוצאה
של מקום חמש וארבע, שזה יריב לוין ויולי אדלשטיין. כך שמצבי טוב, אני לא
מתלונן.

איתן כבל (יו"ר ועדת הכלכלה):

הכול בזכות הוועדה הזאת.

היו"ר יואב קיש:

הכול בזכות הוועדה הזאת, בדיוק. בזכות הוועדה הזאת אני מתכנן לעשות את
הקפיצה הבאה.

לאה ורון:

אין לך כבר לאן לקפוץ.

איתן כבל (יו"ר ועדת הכלכלה):

אני שמח בשבילך, אתה ראוי.

היו"ר יואב קיש:

תודה רבה. בוקר טוב. אני רוצה לומר כמה מילים לגבי המשך הדיונים והחקיקה
לאחר שעברנו קריאה ראשונה בשבוע שעבר.

ראשית, יש לנו היום וביום רביעי דיונים מאוד משמעותיים. הרי התחייבתי לדון
בכל נושא לאחר קריאה ראשונה, ובכוונתי לעשות כך, לא להזניח אף נושא
שהתחייבתי לדון בו. ולכן, מה שהייתי מבקש גם מהנוכחים, פשוט כדי שלא תהיה
טעות שחס וחלילה שכחתי משהו או שמנהלת הוועדה שכחה – האם יש למישהו נושא
שמאוד חשוב לו ולא דנו בו ואמרנו שנדון? אז נא שיעביר פתק עם שם הנושא כדי
שנוודא שזה יכנס להמשך הדיונים.

דנה נויפלד:

רואים שאתה לא מהוועדה הזאת, כי מנהלת הוועדה שלך לא שוכחת.

היו"ר יואב קיש:

אני יודע, אבל אחרי שחזרתי מאילת אני אומר שהכול אפשרי.

אתי בנדלר:

אני רואה שהחמצתי עוד פעם איזה משהו.

היו"ר יואב קיש:

אין ספק. אני אומר שהתחייבתי להרבה מאוד דברים, אני אומר את זה בצורה הכי
ברורה כדי שאנשים לא – גם למשרדים, ובוקר טוב, דנה – נא להעביר את
ההתייחסויות, ואז נוודא שזה אכן משולב בסדר הדיונים של הוועדה.

היום המטרה העיקרית של הדיון – זה לא עיקרית, אבל הייתי רוצה להתחיל עם
נושא שהבטחתי שאדון בו לאחר קריאה ראשונה – זה נושא אחזקות צולבות. כמובן –
בוקר טוב, חבר הכנסת פולקמן – שהערוץ הראשון שמוטרד מהעניין הזה זה ערוץ 24
עקב הבעלות הצולבת עם "קשת", מי נמצא פה?

שרית הכט:

אני.

היו"ר יואב קיש:

שלום, בוקר טוב.

שרית הכט:

שלום, בוקר טוב.

היו"ר יואב קיש:

מערוץ 24 , נכון? ומ"קשת" יש פה מישהו?

שרית הכט:

לא, אני היועצת המשפטית של "קשת".

היו"ר יואב קיש:

אה, אוקיי. ומערוץ 24 יש? גם אותם את מייצגת בעניין הזה?

שרית הכט:

כן.

היו"ר יואב קיש:

אוקיי.

אתי בנדלר:

כי הבעלות היא של "קשת".

היו"ר יואב קיש:

זה בדיוק מה שאמרתי. רק רציתי לוודא שאין נציג אחר שצריך להגיע מערוץ 24 או
משהו. אז זה כמובן נושא שנדון בו אפילו ראשון מבחינתי. יש לנו מהריכוזיות,
נכון? וצריכה להגיע גם רותם?

עמנואל ברכפלד:

היא לא מגיעה, אני אייצג.

היו"ר יואב קיש:

אתה מייצג אותה.

איתן כבל (יו"ר ועדת הכלכלה):

הם עשו חפיפה.

היו"ר יואב קיש:

אני רק רוצה להגיד שמעבר לנושא של ערוץ 24, ודיברתי על זה גם בישיבה נפרדת,
תגיע לפה גם הממונה על ההגבלים עצמה לקראת השעה 10:00, ואז הייתי רוצה לדון
על תפיסה יותר גדולה.

רועי פולקמן (כולנו):

זאת אומרת, לא רק על בעלויות צולבות, לא רק על רשות ספציפית.

היו"ר יואב קיש:

בדיוק, בכלל בנושא הזה נשמע את דעתה. היה לי חשוב שהיא תבוא ותציג את דעתה,
וזה מה שנעשה.

דנה נויפלד:

אם אפשר להעיר רק על הנקודה הזאת.

היו"ר יואב קיש:

בבקשה, בהחלט.

דנה נויפלד:

עניין הבעלויות הצולבות קשור כמובן גם לתחרות הענפית שעל זה הממונה על
ההגבלים העסקיים אחראית, אבל זה לא רק.

היו"ר יואב קיש:

ברור.

דנה נויפלד:

זאת אומרת, יש גם את הרגולציה של תחום התקשורת, שהיא לא קשורה לרגולציה של
כללים ושל הממונה על התחרות. כבר שינו לכם את השם?

עמנואל ברכפלד:

לא.

קריאה:

עוד לא.

דנה נויפלד:

עוד מעט.

רועי פולקמן (כולנו):

מניעת הטיה, שעיתון לא יהיה לו רדיו.

דנה נויפלד:

זה לא רק עניין הגבלי תחרותי.

איתן כבל (יו"ר ועדת הכלכלה):

אם אפשר לומר משהו. במצב הנוכחי אם אתה לא עולה למעלה, מסתכל על המפה כפי
שהיא בנויה היום ולאן אתה רוצה לקחת אותה ומה אתה רוצה ממנה, יכול להיות
שנחליט שלאן שהתקשורת הולכת, המבנה שלה, שאין בעיה של בעלויות צולבות.
נהפוך הוא, רוצים לרכז, יכול להיות, אני אומר את זה סתם.

מיכל רפאלי כדורי:

מול, בעולם של גוגל ופייסבוק ו-Netflix.

איתן כבל (יו"ר ועדת הכלכלה):

מיכל, אני לא פותח את הדיון.

מיכל רפאלי כדורי:

זה יכול לעזור.

איתן כבל (יו"ר ועדת הכלכלה):

רק אני אומר שכשאתה עולה למעלה ומסתכל על המפה לאן התקשורת בישראל ובעולם
הולכת, כמו שאמרנו, גם זה לא דבר שיכול להיעשות - - -

היו"ר יואב קיש:

אבל על הנושא הזה חשוב שנדבר.

איתן כבל (יו"ר ועדת הכלכלה):

אבל אפשר להתחיל לדבר על זה.

היו"ר יואב קיש:

אני בהחלט מצטרף לאמירה שלך שהנושא של אחזקות צולבות איננו רק בזירה של
הממונה על ההגבלים, לזקק את המסר.

איתן כבל (יו"ר ועדת הכלכלה):

לגמרי. בוודאי.

היו"ר יואב קיש:

אז זה אכן כן, אבל אין ספק שהאמירה שלה היא מאוד משמעותית.

אתי בנדלר:

ואני חוזרת ואומרת שמעבר לפתרון הנדרש לערוצים ייעודיים, שלמסחרי תהיה בעיה
של בעלות צולבת, ולכן צריכים לפתור ודאי את הבעיה הזאת. אפרופו הטיפול
בהצעת החוק המקורית, נראה לי שהמבט הרוחבי יותר של בעלויות צולבות זה לא
ממש נושא שנובע מהצעת החוק הפרטית.

היו"ר יואב קיש:

אני עם הסתייגות אחת לדברייך, היועצת המשפטית, שהשאלה שאני ביקשתי מהממונה
לבוא ולתת תשובה עליה זה אם מחר זכיין אחר, בעל רישיון אחר, ירצה לפתוח
ערוץ ייעודי חדש, או לא ערוץ ייעודי, ערוץ זעיר – וזה כן בscope- של הדיון
שלנו לדעתי במאה אחוז. אני בהחלט מצטרף להערכתך לשאלות שמעבר, אבל השאלה
הספציפית הזאת, לצורך העניין – סליחה שבחרתי בשם "רשת" – מחר רוצה לפתוח
ערוץ 17 כערוץ מסחרי זעיר חדש, זאת שאלה. ואני חושב שזה בהחלט ב- scopeשל
הוועדה. אבל אני מסכים עם ההערה שמעבר לכך, כמובן, בעניין הזה. אז זה נושא
אחד, תכף ניכנס אליו ונשמע את הצעתה של היועצת המשפטית בנוגע לערוץ 24.

אתי בנדלר:

הצעתה של היועצת המשפטית של "קשת".

היו"ר יואב קיש:

של "קשת", שקיבלה להבנתי הסכמה מהממונה על ההגבלים, אנחנו נשמע אותה ונדון
בה מייד.

המשך הדיון יהיה בנושא מה שנקרא מדרגות והמדרוג. לגבי המדרגות והמדרוג
שוחחתי רבות גם עם אנשים בתעשייה, גם עם המשרדים השונים, גם בעניין הזה עם
הצוות של הממונה – שלום, נגה, בוקר טוב – הממונה על ההגבלים. אני חושב
שאנחנו נלך למהלך שיבטל את המדרגות, ישאיר קטגוריה של ערוץ זעיר שיוגדר
בסכום הכנסות בלבד ולא פלח שוק, אלא גם על הסכום הזה יהיה דיון מן הסתם.
היום הוא סביב 110-100 מיליון שקלים, לפי גודל השוק ומה שקבענו, אז על זה
ננהל את הדיון סביב המספר הזה. אבל זה יאפשר לייצר קו ישר ברגע שנתייחס
להשקעה הנדרשת מהערוצים בסוגה עילית וכיוצא בזה. זה יאפשר קו ישר מעל זעיר,
ואז למעשה יחסוך את המוטיבציות השליליות שיכולות להיות בין שמירה על מדרגה,
יציאה למדרגה, וכיוצא בזה. ולכן, הנושא הזה של הגדרה כספית ולא נתח שוק,
לעניין הזה זה משהו שבהחלט אני חושב שראוי, וזה יקל מאוד על כל התנהלות
השוק בעניין הזה. אז זה נושא שנדבר עליו.

אני רוצה להגיד שנצטרך להתייחס בעניין הזה לכמה שאלות, גם בנושא סוגה
עילית, גם לאחוז מהפקות מקומיות, וגם בסוף לחדשות. אלו השאלות שנתייחס
אליהן.

איתן כבל (יו"ר ועדת הכלכלה):

סיכמנו שנעלה את זה בסוף.

נחשון אקסלרד:

וגם לתשלומים שונים כמו דמי רישיון, דמי הפצה.

היו"ר יואב קיש:

אה, אתה קופץ. עכשיו לשאלתך. כל מה שהולך לגבי הערוצים הייעודיים שהולכים
להיכנס כערוצים זעירים ייעודיים וגם לגבי הערוצים המסחריים, את זה אני עושה
ביום רביעי. זאת אומרת, לעבור בפירוש על שינויי הרגולציה הנדרשים בשביל
הדבר הזה, ושינויי הרגולציה שנדון בהם גם לערוצים המסחריים. ואני יכול
לחסוך לך את ההערה שלך שאת חושבת שזה לא ראוי, אבל אנחנו בכל זאת נדון בזה
ונשמע גם אותך ביום רביעי במלוא החשיבות של הערותייך. זה יהיה ליום רביעי.
אני אומר עוד פעם, שינויי רגולציה, ערוצים מסחריים, ערוצים זעירים יהיה
ביום רביעי.

יש לנו כמה נושאים שאני רק רוצה להבהיר בקצרה לפני שאני ממשיך. לדעתי בהצעת
החוק הנוכחית – ותקני אותי אם אני טועה – אין התייחסות להבטחת האפיקים
ב-yes וב"הוט" לאותם ארבעה ערוצים.

אתי בנדלר:

אין.

היו"ר יואב קיש:

לצערי, שכחנו או שנשמט או שלא הספקנו. דיברנו, אני חושב שמן הראוי שיכנס
סעיף שאומר בצורה הכי ברורה ש-yes ו"הוט" יהיו מחויבים לאותם ארבעה ערוצים,
לשמר את האפיק שניתן להם גם אם הם עוברים לרישיון - - -

איתן כבל (יו"ר ועדת הכלכלה):

אני חושב שהזכרנו את זה.

היו"ר יואב קיש:

הזכרנו את זה.

אתי בנדלר:

זה הוזכר, אגב הדיבור עם הערוצים.

איתן כבל (יו"ר ועדת הכלכלה):

נכון, צודק.

דנה נויפלד:

למה?

היו"ר יואב קיש:

למה?

אתי בנדלר:

אבל לא היה דיון בזה.

איתן כבל (יו"ר ועדת הכלכלה):

הוזכרה חובת השימור.

דנה נויפלד:

לא, אני לא - - -

היו"ר יואב קיש:

עכשיו היא פותחת את זה.

דנה נויפלד:

זו שאלה מהותית.

היו"ר יואב קיש:

אני אגיד מהותית.

דנה נויפלד:

כי גם "קשת" ו"רשת" יצאו, הפכו להיות בעלי רישיון, יצאו מאפיק 22. ערוץ 10
יצא - - -

היו"ר יואב קיש:

אני אגיד לך למה.

דנה נויפלד:

זה לא מובן מאליו שהם יישארו באפיקים.

היו"ר יואב קיש:

אז אני אגיד לך מה דעתי, ואני אשמח לשמוע את דעתך.

אתי בנדלר:

אתה מתחיל עכשיו את הדיון בנושא?

היו"ר יואב קיש:

שאלה טובה. בואו נחשוב רגע.

רועי פולקמן (כולנו):

הטענה על שמירת אותו מספר, אותו אפיק? חשבתי שאתה מדבר בכלל על לחייב.

היו"ר יואב קיש:

לא, לשמור את המספרים. עוד נושא שאני רוצה להזכיר, הייתה לי שאלה טובה
שהעלו "הלא" TV לגבי שידור חדשות מירושלים. ואני רוצה להגיד עכשיו – דנה,
במידה מסוימת זאת תשובה גם לך – אני רוצה שבמעבר של כל הערוצים הייעודיים
מחוק התקשורת לחוק הרשות השנייה ישמרו, ככל שאני יכול, על מצבם, מחויבותם
וזכויותיהם, ולא יהיה מצב שאני פוגע בהם ומרע את מצבם. זה במידה מסוימת
עונה גם לך.

ועכשיו לגבי "הלא" TV, אני חושב שאנחנו נחריג את נושא החדשות בצורה הזו,
ואני מתייעץ עם חבריי, זה רעיון שעלה לי, שמי שרוצה לשדר חדשות בעברית יעשה
זאת מירושלים. ואז בסיטואציה הזו אם יש ערוץ בשפה זרה שרוצה חדשות הוא לא
יהיה מחויב לירושלים. אני יכול לחיות עם זה, אחרת אנחנו פשוט הורגים את זה.
מה דעתכם? זה משהו שאני מעלה עכשיו.

איתן כבל (יו"ר ועדת הכלכלה):

ברור. כל דבר שיכול לעזור להם.

רועי פולקמן (כולנו):

בלי לפגוע כללית בחובה כלפי ירושלים.

היו"ר יואב קיש:

ברור.

לאה ורון:

למעט הערוצים בשפה שאינה עברית?

קריאות:

- - -

היו"ר יואב קיש:

נעשה סדר. אני אסביר עוד פעם למה התכוונתי. אנחנו מדברים רק על הזעירים.

רועי פולקמן (כולנו):

ברור, זעירים או ייעודיים.

היו"ר יואב קיש:

זעירים זה גם ייעודי וגם לא ייעודי. כשאני אומר זעיר, הכוונה היא לזעיר
וזעיר ייעודי. ברגע שהם יצאו מזעיר, נגיד שנגדיר 100 מיליון שקלים הכנסות,
אז תחול עליהם החובה. אבל אני אומר שהמגבלה לגבי חדשות לערוץ זעיר היא כזו,
ראשית, הוא לא חייב לשדר חדשות. לא חייב, זה ברור. אם הוא משדר חדשות, יש
לו רשימת כללים נפרדת מקילה על מנת שיוכל להתחיל את המהלך.

רועי פולקמן (כולנו):

מה שקראנו לו אמות המידה.

היו"ר יואב קיש:

כן, ששימר את אמות המידה. באמות המידה האלה הגדרנו שהוא חייב לשדר תוך שלוש
שנים מירושלים. יש פה בעיה, אני פה רוצה לחייב רק את מי שמשדר בעברית לשדר
תוך שלוש שנים מירושלים.

אתי בנדלר:

חדשות בשפה העברית.

היו"ר יואב קיש:

חדשות. כל מי שהוא מעל זעיר מחויב לירושלים any way לפי החוק הקיים.

נגה רובינשטיין:

בעוד שנתיים-שלוש.

היו"ר יואב קיש:

נכון. אם הוא מתחיל כקטן פעם ראשונה. בוא נגיד ככה, אם הוא לא שידר לפני זה
חדשות והוא הפך להיות משמעותי – סליחה שאני מתחיל להשתמש ב-100 מיליון
שקלים האלה, אבל אם הוא לא שידר חדשות ועלה קטגוריה מזעיר למעל לסף שנגדיר
אותו, הוא יהיה מחויב לשדר חדשות, את זה אמרנו בחוק. ושם גם אמרנו שזה יהיה
בירושלים, ונתנו שלוש שנים להתארגן.

רועי פולקמן (כולנו):

ועדיין אני אשאל על הסיבה, כי אנחנו הרי לאורך כל הדרך אמרנו שגם בערוצים
הייעודיים, גם בערבית, גם ברוסית, גם בשפות אחרות, אם יהיו, חלק מהעניין זה
הממלכתיות. גם אנחנו מעדיפים שיראו את הערוץ בשפה וכו', אז לכאורה ברגע
שאתה הופך להיות לפי ההגדרות הרגילות למה שערוץ 9 או ערוץ "הלא" ישדרו
מירושלים? אם הם יגיעו לגודל הרלוונטי, כל עוד הם לא מגיעים לגודל אתה נותן
להם הקלה. לכאורה, למה שלא ישדרו מירושלים? ולמה זה שונה מערוץ 20?

היו"ר יואב קיש:

בבקשה, איתן.

איתן כבל (יו"ר ועדת הכלכלה):

אני אומר את זה ככה, תראה, שתי סיבות, אתה הרי הקבוצות האלה בסוף מדברות
לקהל יעד שגם לא גדל. אתה יודע, בערוץ הרוסי זה גם יורד.

רועי פולקמן (כולנו):

אז הם לא יגיעו למדרגה.

איתן כבל (יו"ר ועדת הכלכלה):

נכון, זה מה שאנחנו גם אומרים.

רועי פולקמן (כולנו):

אז לא צריך את ההחרגה על ירושלים.

היו"ר יואב קיש:

לא. כי ההחרגה על ירושלים נבעה מזה - - -

רועי פולקמן (כולנו):

אתה אומר שגם הזעיר יצטרך להיות אחרי שלוש שנים.

איתן כבל (יו"ר ועדת הכלכלה):

בדיוק.

היו"ר יואב קיש:

כן. קח לדוגמה את ערוץ 20, כולם אומרים שאנחנו עושים פה רק לערוץ 20, הנה,
יש פה אפילו בסיטואציה הזאת - - -

איתן כבל (יו"ר ועדת הכלכלה):

אם הוא עולה מדרגה אז גם הוא מחויב לחוק.

היו"ר יואב קיש:

הנה, רועי, בסיטואציה הזאת, האמת שלא חשבתי על זה, נוצרה כאילו החלטה
שמפלה, במירכאות, לרעה – אני לא יכול לקרוא לזה מפלה לרעה – את ערוץ 20, כי
הוא בעברית, הוא רוצה חדשות, והוא יהיה צריך להיות תוך שלוש שנים בירושלים.

רועי פולקמן (כולנו):

אתה אומר שממילא אחר כך הם יצטרכו להגיע לירושלים.

איתן כבל (יו"ר ועדת הכלכלה):

נכון, כי הוא עולה את המדרגה.

היו"ר יואב קיש:

למה? כי אני יוצא מהנחה שהוא עם פוטנציאל. הוא לא בא לשחק רק במגרש של
הקטנים. ערוץ "הלא" TV, עם כל הכבוד, אני לא רואה אותו מחר – בסדר?

זיו מאור:

בתקווה שזה יחול רק על חדשות בעברית וזהו. המעבר לירושלים יחול רק על חדשות
בעברית.

רועי פולקמן (כולנו):

זה מה שהוא אומר.

היו"ר יואב קיש:

לא לגמרי.

איתן כבל (יו"ר ועדת הכלכלה):

לא לגמרי.

היו"ר יואב קיש:

אם הם בגדול עלו הם כן חייבים בירושלים.

קריאה:

למה?

היו"ר יואב קיש:

יכול להיות, למה?

קריאות:

- - -

היו"ר יואב קיש:

תראי, אני רוצה לעזור לזעירים.

מיכל רפאלי כדורי:

מאה אחוז, אבל הם ערוץ בערבית, אז למה לחייב אותם לשדר מירושלים?

אסף אמיר:

יכול להיות שגם הערבים ירצו?

היו"ר יואב קיש:

תשמעי, אנחנו עם 20% אוכלוסייה ערבית בישראל.

אסף אמיר:

יכול להיות שגם הם ירצו בירושלים.

היו"ר יואב קיש:

אם בסוף כולם יהפכו להיות צופים של ערוץ "הלא" יש סיכוי גבוה שהוא יהיה
ערוץ משמעותי.

אסף אמיר:

אתה יודע, פוליטית, לא? שים לב לזה.

היו"ר יואב קיש:

אני מאחל לכם את זה מכל הלב, באמת, הלוואי שתצליחו. ואז אני לא רואה סיבה
שהם לא יהיו מירושלים.

אסף אמיר:

תגידו, מה, רק אנחנו נהיה בירושלים?

רועי פולקמן (כולנו):

אין סיבה להגביל את זה, מה שאמרת בסדר.

היו"ר יואב קיש:

בסדר? אז אני מחדד את זה, ואני ארצה לשמוע עוד התייחסויות, כי אני רוצה
להצביע רגע על הנושא הזה כדי שזה יפתור לנו את הסיפור של החדשות בערבית.

נגה רובינשטיין:

אנחנו מתייחסים גם לתקופה כאן? בהצבעה עכשיו אתם מתייחסים גם לתקופה של
השלוש שנים?

היו"ר יואב קיש:

כרגע, אני אגיד לך מה נעשה, מכיוון שזה לא מופיע כרגע בחוק, את השלוש שנים
נקריא ונתייחס אליו בהמשך, אבל את הנושא הזה כן חשוב לי להכניס.

דנה נויפלד:

בסדר.

רועי פולקמן (כולנו):

זאת החרגה בין השפה.

היו"ר יואב קיש:

כן. מישהו רוצה להתייחס? דנה, בבקשה.

דנה נויפלד:

כי זה כן מתייחס להערה שלך על האפיקים ובכלל. אני מרגישה צורך להגיד את זה
כל פעם, גם אם תקטע אותי אני אנסה שוב.

היו"ר יואב קיש:

בבקשה, אני לא אקטע אותך.

דנה נויפלד:

עוד פעם, אנחנו עוברים פה ממשטר אחד למשטר שני. יש פה מתן הטבה מאוד
משמעותית לערוצים שקיימים, הערוצים הייעודיים, כי הם הופכים להיות בעלי
פוטנציאל להיות בעלי רישיון, כשהיום הם בעלי זיכיון.

למה אני שוב מציינת את זה? כי כבעלי זיכיון לא מובטח להם להמשיך לשדר מעתה
ועד עולם. יש להם תקופה מוגבלת בזמן שאם הם רוצים והיו יוצאים מכרזים חדשים
הם היו יכולים להתמודד, יכול להיות שהיו זוכים ויכול להיות שלא.

ולמה אני מתעקשת על הנקודה הזאת? כי כש"קשת" ו"רשת" עברו ממשטר של זיכיון
לרישיון הם איבדו, לדוגמה, את אפיק 22, כדי להעמיד אותם בקו ישר עם כל
השחקנים שיהיו, בתקווה שיהיו שחקנים חדשים. ברגע שאתה אומר שאתה רוצה לשמר
את מעמדם של הייעודיים ככאלה, אתה נותן להם הטבה נוספת.

היו"ר יואב קיש:

אני יכול לענות לך על זה?

דנה נויפלד:

אתה המנהל. הפוך.

היו"ר יואב קיש:

כשתסיימי. אני רוצה שתסיימי. אני פשוט לא רוצה לשכוח.

דנה נויפלד:

פשוט מה שאני מנסה להגיד, שצורת ההסתכלות הזאת של לשמר אותם כמו שהם זה לא
מה שעושים בהצעה הזאת. הם לא נשמרים כמו שהם, הם עוברים למשטר חדש, הוא גם
מקל עליהם. כי להיות בעל פוטנציאל, לשדר מעתה ועד – ואופק שידור של המון
שנים יש בזה תועלות ויש בזה גם חסרונות.

היו"ר יואב קיש:

אני חייב לרשום, שנייה, אפשר עט?

דנה נויפלד:

התועלות של זה ברורות, אבל גם החסרונות של זה קיימים. לדוגמה, יכול להיות
שנכון להזיז אותם מהאפיקים שהם נמצאים בהם, כי האפיקים האלה הם אפיקים
מצוינים ומאוד טובים מבחינת yes ו"הוט", ועכשיו הם יכולים לשדר מעתה ועד
עולם. יכול להיות שיש הצדקה להזיז אותם מהאפיקים האלה, ואולי גם לקבץ אותם
במקבץ כמו שעשו לערוצים המסחריים.

נחשון אקסלרד:

יכול להיות שיש הצדקה. מה ההצדקה?

היו"ר יואב קיש:

לא, סליחה, אני רוצה לענות.

נחשון אקסלרד:

בוא נשמע מה ההצדקה.

היו"ר יואב קיש:

אני אגיד לך איפה ההבדל הגדול בתפיסה. את מסתכלת על זה בעיניים משפטיות,
ואני מכבד את ההערה, אבל זה נראה לי אבסורד ומגוחך לטעון שערוץ 22 שווה
בהשפעה ובצפייה שלו - -

דנה נויפלד:

לא אמרתי שהוא שווה.

היו"ר יואב קיש:

- - לערוץ 20, לערוץ 24, אני אפילו לא יודע "הלא" באיזה ערוץ נמצאים.

נחשון אקסלרד:

30.

היו"ר יואב קיש:

30. זה פשוט צחוק. ועכשיו הם יושבים – תקשיבי, אני ב-mood שאני רוצה תחרות
בשוק, אני רוצה שהשוק יהיה מגוון, אני רוצה שהם ישרדו. אנחנו רואים מה קורה
לכל הקטנים. את לוקחת ואומרת: סליחה, לא מעניין אותי, אני ברמה המשפטית,
כמו שהתייחסתי ל"קשת" ו"רשת" בכוונתי להתייחס ל"הלא" TV.

דנה נויפלד:

לא, זה לא מה שאני אומרת.

היו"ר יואב קיש:

את אומרת, אין סיבה להשאיר אותם בערוץ שלהם.

דנה נויפלד:

אמרתי שזה לא אותו עולם.

היו"ר יואב קיש:

לא משנה שהצופים שקצת "ג'יעג'עו" והגיעו למה שהם הגיעו, אני אעביר אותם
לאיזה ערוץ חדש שיתחילו.

דנה נויפלד:

זה לא מה שאני אומרת. אני אומרת שצריך להתייחס לזה כעולם חדש. זה עולם חדש.

היו"ר יואב קיש:

אני רוצה להפריד בין הערה אחת שאני בהחלט מתכוון לדון בה בכובד ראש, וזה
פרק הזמן – כי זה מאוד משמעותי – שבו הם ינוחו ויהיו מוגנים תחת מה שאמרנו
בדיונים האלה. זה בסדר, זאת שאלה מאוד לגיטימית. אבל להגיד: תראו, הזזנו את
ערוץ 22, פיצלנו אותם, אז אנחנו גם נזיז עכשיו את 20 ו-30 ו-24, את כאילו
way off ממה שקורה בשוק. אי-אפשר להיות עיוורים למה שקורה. אני רוצה שהם
יחיו. הרי אם אני אקח כל אחד מהערוצים האלה ואשים אותו לא משנה באיזה אפיק,
הרגתי אותו. אם אני אעביר את ערוץ 9 נגמר הסיפור. אז מאיפה באה ההערה הזו?
מהסתכלות משפטית בלבד? את חיה בשוק, את צריכה לתת לשחקנים לשרוד.

דנה נויפלד:

מהסתכלות שאתה רוצה להכניס עוד שחקנים נוספים חדשים.

היו"ר יואב קיש:

בבקשה. אבל אני גם לא רוצה להרוג את הקיימים. נגה.

נגה רובינשטיין:

אני רוצה להתייחס לנקודה הספציפית הזאת. זאת גם הסתכלות משפטית, כי היו כאן
טענות משמעותיות של המדינה לגבי זכויות הקניין על מס' האפיק. אני מבינה את
הרציונל שלך, אבל אתה לא מגיע ללוח חלק, יש היסטוריה לחקיקה ויש היסטוריה
לעקרונות שעל בסיסם מושתת חוק הרשות השנייה. לפני שנייה וחצי עברו האפיקים
הקיימים לאפיקים חדשים בשביל ליצור מגרש חדש לכולם עם רצף מסוים. זאת
אומרת, היה כאן גם היגיון משפטי שאומר: אין לכם זכות קניין באפיק שלכם, 22
ו-10, ואותה תפיסה בדיוק הייתה לגבי בעלי אפיקים אחרים שמשודרים על גבי
"הוט" ו-yes. המדינה אמרה: אין לכם את הזכות הקניינית הזאת. ובעצם יש לכך
משמעות כשאתה אומר: אני מותיר אתכם ובעצם מקנה לכם איזושהי זכות קניינית
בהקשר הזה, וגם ליצור איזשהו רצף בין הערוצים, בין המספרים של הערוצים. וזה
בהמשך לדברים שאמרה היועצת המשפטית של משרד התקשורת. אני מבינה לגמרי את
התכלית שלך.

היו"ר יואב קיש:

גם הייתה התמחרות על המספרים, הם גם שילמו כסף על זה, תוסיפי את זה.

נגה רובינשטיין:

נכון מאוד, כי המדינה הייתה בתפיסה שאלה אפיקים שהם אפיקים ששייכים לה.
עכשיו מה שאתה עושה באמירה הזאת, בשינוי הזה, זה הליכה אחורה, ואומר בעצם
שלא הייתה הצדקה להתמחרות הזאת כי יש לה משמעות - - -

היו"ר יואב קיש:

לא, לא אמרתי את זה. אל תשימי מילים בפי. את חושבת את זה ככה.

נגה רובינשטיין:

אוקיי, רק איך שאני רואה. אני חושבת את זה. רק אני חושבת את זה, בסדר?

היו"ר יואב קיש:

בדיוק.

נגה רובינשטיין:

אבל המשמעות של מה שאתה אומר זה שמה שקרה לפני שנייה וחצי ב-1 בנובמבר, עם
ההצדקות שהיו לזה, מה לעשות, היו לזה גם הצדקות משפטיות, קנייניות, הייתה
כאן גם חוות דעת של היועצת המשפטית של ועדת הכלכלה וחוות דעת של משרד
התקשורת ומשרד המשפטים, שאת כל זה אתה מניח רגע בצד, עושה איזשהו hold,
ושובר את הרצף גם הרגולטורי וגם המשפטי. צריך להביא את זה בחשבון.

היו"ר יואב קיש:

לא. אני רוצה להסביר, כי היא אמרה מה אני חושב.

נגה רובינשטיין:

לא, חלילה.

היו"ר יואב קיש:

אני רוצה להגיד את זה בצורה הכי ברורה. הסיטואציה מבחינתי, ואת זה אני אומר
גם לכם, וזה הנושא של הזמן, כי אמרתי לך שבנושא של הזמן את צודקת. הרי הם
גם לא, כרגע, יכול להיות שעוד נדון על זה, כרגע הם לא משלמים לא דמי רישיון
ולא דמי מעבר וכל הדברים האלה, לצורך העניין, גם נופלים לאותה קטגוריה,
נכון?

רועי פולקמן (כולנו):

בדיוק. יכול להיות שהפתרון הוא זמניות.

היו"ר יואב קיש:

בדיוק. יש פה הוראת מעבר.

רועי פולקמן (כולנו):

אבל אז המבחן הוא הזמן, זאת אומרת שזה לא לנצח. אתה אומר שאתה רוצה לתת להם
זמן להסתגל.

היו"ר יואב קיש:

נכון, זה לא לנצח. אבל בטח ובטח לא יקרה מצב שאני עכשיו אעשה מהלך שיהרוג
אותם.

רועי פולקמן (כולנו):

זאת גישה בריאה.

היו"ר יואב קיש:

אבל זה מה שאמרתי מהתחלה. אני רוצה רגע את הנושא של החדשות בערבית. בשאלה
הזאת נדון בהמשך.

נגה רובינשטיין:

אבל זאת לא הוראת מעבר סתם, זאת הוראת מעבר מהנקודה הכי רגישה מבחינת
הערוצים המסחריים, מכיוון שהם היו צריכים לעבור את הפיק הזה עם כל ההקלות
הנוספות של ירושלים, והפקות מקור. הרי השלוש שנים זה נצח בזמן של שידורים.

היו"ר יואב קיש:

בסדר. אני יודע שיש אינטרס מסוים לשחקנים קיימים שלאחרים תהיה, מה שנקרא,
אותה מחויבות הכול אותו דבר, אבל לנו כרגולטור יש אינטרס לתת למישהו יותר
קטן לשרוד.

רועי פולקמן (כולנו):

אם זאת תקופת מעבר.

היו"ר יואב קיש:

אני חושב אחרת. סליחה, אני רק רוצה להגיד מילה אחת. סליחה שאני חוזר אחורה
לנושא שידור החדשות בערבית. האם מקובל על חבריי פה, ואז נשמע עוד התייחסות
שלהם, של "הלא" בעניין, שמי שערוץ זעיר שבוחר לשדר בשפה שאיננה עברית לא
יהיה מחויב לשדר מירושלים, מקובל עליכם?

איתן כבל (יו"ר ועדת הכלכלה):

אין בעיה.

אתי בנדלר:

כל עוד הוא ערוץ זעיר והוא משדר חדשות בשפה שאיננה השפה העברית.

רועי פולקמן (כולנו):

חדשות לא בעברית, בשפה שאיננה עברית.

איתן כבל (יו"ר ועדת הכלכלה):

זה תנאי סף, ברור.

היו"ר יואב קיש:

אחרת הוא מחויב לירושלים תוך שלוש שנים. כן, "הלא", בבקשה.

נחשון אקסלרד:

זה מקובל לחלוטין.

דב אברמוביץ:

רק כדי להשיב לדנה.

היו"ר יואב קיש:

אני לא רוצה לחזור לזה, סליחה, אני רוצה להצביע על מה שדיברנו כרגע על
"הלא" TV. על להקשר הזה אתה רוצה לדבר?

דב אברמוביץ:

להקשר הזה לא.

היו"ר יואב קיש:

בבקשה.

אתי בנדלר:

אבל אני רוצה להבין את היחס בין ההוראה הזאת לבין הוראת המעבר של השלוש
שנים. ניקח לצורך העניין את הערוץ בשפה הרוסית שהוא יתחיל מעכשיו והוא
ישמור על אחוז מסוים של שידורים בשפה הרוסית ואחוז מסוים של שידורים הוא
יעשה בשפה העברית, אינני יודעת.

היו"ר יואב קיש:

לא, החדשות עצמן. אנחנו מדברים על החדשות עצמן, לא אחוז.

דב אברמוביץ:

זה בדיוק העניין, שכופים עליו משהו, ועוד אומרים לו: הנה, פתחו לך אופק
חדש. לא יהיה אופק חדש. הוא לא רוצה אופק חדש.

היו"ר יואב קיש:

סליחה, חבר'ה, לא להפריע בבקשה, זה לא דו-שיח כרגע. אני שומע חוות הדעת של
היועצת המשפטית.

אתי בנדלר:

אני רוצה להבין.

היו"ר יואב קיש:

על החדשות עצמן.

אתי בנדלר:

כן. אני רוצה להבין. זה מה שאמרתי, את היחס בין הוראת שלוש השנים לבין
שידור חדשות בשפה שאיננה השפה העברית. ממתי אנחנו מתחילים לספור לגבי ערוץ
כזה את שלוש השנים? מרגע שהוא התחיל לשדר חדשות, ובלבד שהם בעברית, או
שמרגע שהוא התחיל לשדר בעברית אני סופרת את שלוש השנים?

רועי פולקמן (כולנו):

מרגע החוק, ברור.

היו"ר יואב קיש:

מהרגע שהוא התחיל לשדר חדשות בעברית סופרים לו שלוש שנים למעבר.

רועי פולקמן (כולנו):

אתה אומר שאתה יודע מראש שאתה פטור מהתנאי הזה? אתה מייד חייב. שלוש שנים
זה מהרגע שהחוק הזה עובר. מאותו רגע אם אתה עובר - - -

אתי בנדלר:

אבל זה לא יכנס לתוקף כל עוד הוא לא ישדר בעברית, זה הרעיון.

רועי פולקמן (כולנו):

נכון, זה הגיוני. אבל לא לתת לו שלוש שנים מהרגע - - - , כי זה תמריץ.

היו"ר יואב קיש:

נכון, אתה צודק. מי בעד ההחלטה הזאת בנוגע לשידור חדשות בשפה זרה?

הצבעה

בעד – פה אחד

ההחלטה שערוץ זעיר שבוחר לשדר חדשות בשפה שאיננה עברית לא יהיה מחויב לשדר
מירושלים נתקבלה.

היו"ר יואב קיש:

התקבל.

רועי פולקמן (כולנו):

לא שפה זרה, שפה שאיננה עברית.

היו"ר יואב קיש:

שאיננה עברית, כן. זה התקבל. תודה על ההערה, רועי. אני רוצה לחזור לדיון,
כפי שאמרתי, נתחיל בנושא ערוץ 24. אני אשמח לשמוע הצגה של המתווה מהיועצת
המשפטית, בבקשה, שרית.

שרית הכט:

ההצעה שלנו הייתה שערוץ 24 יישאר לתקופת מעבר תחת הרישיון הקיים שלו, 75%
במוסיקה.

היו"ר יואב קיש:

לא הבנתי. הרישיון הקיים, הרי זה כבר לא יהיה הרשות למועצת כבלים ולוויין,
אז לא הבנתי מה זה הרישיון הקיים.

רועי פולקמן (כולנו):

באחוזים. הכוונה שזה ערוץ מוסיקה ולא ערוץ תוכן אחר.

שרית הכט:

תכף אני אפרט. תנאי הרישיון הקיים, זה כולל 75% מוסיקה וכל ההשקעה שאנחנו
צריכים להשקיע.

היו"ר יואב קיש:

אה, תנאי הרישיון הקיים.

שרית הכט:

כן. זאת אומרת שלא יהיה שינוי, זה לא יהפוך להיות ערוץ מסחרי רגיל, אלא
בהתאם לתנאי הרישיון. הפיקוח יהיה פיקוח של הרשות השנייה. במידה שבמהלך
תקופת המעבר הזאת הערוץ יעמוד בתנאי סעיף 41, כלומר תנאי הבעלויות
הצולבות - - -

היו"ר יואב קיש:

לאיזה חוק?

שרית הכט:

חוק הרשות השנייה. סעיף 41 הוא סעיף הבעלויות הצולבות. יוכל לקבל רישיון
מסחרי זעיר או זעיר ייעודי בהתאם לחוק. זאת אומרת, אין כאן שינוי, לא צריך
לעבור - - -

דנה נויפלד:

הוא לא יכול לשדר חדשות.

שרית הכט:

הוא לא ישדר חדשות כי הוא יהיה תחת תנאי הרישיון הקיים, והיום אסור לו לשדר
חדשות, הוא משדר מוסיקה. הוא יכול לשדר חדשות מוסיקה אם הוא רוצה. נדמה לי
שהוא משדר.

היו"ר יואב קיש:

אני רוצה להבין ככה במה שנראה שלי יותר פשוט. מה שבעצם אנחנו אומרים זה שכל
עוד ערוץ 24 ממשיך לשדר מוסיקה ב-75% מהזמן שלו - -

רועי פולקמן (כולנו):

ובלי חדשות.

היו"ר יואב קיש:

- - וללא חדשות, בפירוש, מלבד חדשות מוסיקה שאני מעכשיו והלאה לא קורא
לחדשות מוסיקה חדשות, אוקיי, זה פטור. אז כשאני אומר ללא חדשות הכוונה
היא - - -

לאה ורון:

חידושים במוסיקה.

היו"ר יואב קיש:

זהו.

רועי פולקמן (כולנו):

למרות שאת חלקנו זה מעניין יותר מחדשות אמיתיות.

היו"ר יואב קיש:

אז אנחנו מדברים על כך שערוץ 24 יוכל להישאר, יקבל מה שנקרא החרגה לאחזקה
צולבת.

שרית הכט:

לא החרגה לאחזקה צולבת, אין צורך. תחת הרישיון הקיים שלו - - -

איתן כבל (יו"ר ועדת הכלכלה):

בדיוק. סליחה, השיח הזה כל הזמן מתקיים. כשאנחנו מדברים על הבעלויות
הצולבות מבחינתו של ערוץ 24, אתה לא יכול לדבר על בעיה של בעלויות צולבות
כי ממילא אנחנו נשארים באותו מקום.

שרית הכט:

אנחנו היום בלי בעיה של בעלויות צולבות.

איתן כבל (יו"ר ועדת הכלכלה):

וממילא אם אנחנו נשארים באותו מקום זה מלחיץ אותם כל פעם שאנחנו מדברים על
בעלויות צולבות.

שרית הכט:

נכון. אתם אומרים בעלויות צולבות, אבל אין כאן עניין של בעלויות צולבות.

איתן כבל (יו"ר ועדת הכלכלה):

מה שהיא אומרת, מנקודת המוצא.

דנה נויפלד:

אני אסביר. היא פועלת היום לפי חוק התקשורת, כי זה ערוץ 24 שפועל לפי חוק
התקשורת. בחוק התקשורת אין הגבלה שקיימת בחוק הרשות השנייה, ולכן כאשר הם
פועלים לפי חוק התקשורת והרישיון הוא רישיון מהמועצה, המועצה לשידורי כבלים
ושידורי לוויין, אין בעיה. אם הם עוברים לקבל רישיון מסחרי לפי חוק הרשות
השנייה שם מתעוררת הבעיה של הבעלויות הצולבות.

היו"ר יואב קיש:

סעיף 42.

איתן כבל (יו"ר ועדת הכלכלה):

נכון.

דנה נויפלד:

41(ב2). בכל מקרה, כשהיא מסתכלת על עצמה כבעלת רישיון ייעודי אין לה בעיה.
כשהיא מסתכלת על עצמה כבעלת רישיון מסחרי יש בעיה.

איתן כבל (יו"ר ועדת הכלכלה):

זה הסיפור של השמיכה שאני אז נתתי, זאת בדיוק הנקודה.

נחשון אקסלרד:

אגב, ל"הלא" TV יש בעיה דומה.

דנה נויפלד:

- - - חסר את העניין של המגבלת זמן, כי שרית ציינה שזה לזמן מוגבל.

היו"ר יואב קיש:

ברור.

רועי פולקמן (כולנו):

אבל חוץ מזה המתווה הזה מקובל עליכם.

דנה נויפלד:

ובלבד שזה לשלוש שנים.

אתי בנדלר:

שלוש שנים ממתי? ממועד תום הרישיון הנוכחי או שלוש שנים מתחילת החוק?

דנה נויפלד:

שלוש שנים מתחילת החוק.

אלידור בליטנר:

הם הרי יכולים להישאר ערוץ ייעודי תחת הרישיון הייעודי לפי חוק התקשורת.

היו"ר יואב קיש:

ואז יש להם שנה?

אלידור בליטנר:

הם יכולים להישאר – כמה יש לכם? עד סוף 2018?

שרית הכט:

עד סוף 2018, כמו לערוץ 9.

דנה נויפלד:

רגע, עוד פעם. אנחנו הרי מסכימים, ולא רצינו לכפות על אף אחד לעבור. הם
יכולים לעבור מחר ויכולים לעבור עוד שנה, לא משנה. יש להם אופציה מבחינתם
מתי שהם רוצים, מעדיפים להישאר לפי כללי המועצה לשידור כבלים, זאת האופציה
שלהם.

אתי בנדלר:

אבל, דנה, הם מבקשים להישאר תקופה ארוכה מהתקופה שהם היו רשאים להישאר לפי
החוק הנוכחי.

רועי פולקמן (כולנו):

ברור.

דנה נויפלד:

בחוק הנוכחי ממילא יש להם עוד שנה.

אתי בנדלר:

עד סוף 2018.

דנה נויפלד:

נכון. אז אם זה יהיה מתום השנה עוד שלוש שנים, אני לא חושבת שלזה נתנגד.

אתי בנדלר:

זאת אומרת, עד תום 2021.

איתן כבל (יו"ר ועדת הכלכלה):

כן.

דנה נויפלד:

כן.

רועי פולקמן (כולנו):

ותקופת מעבר.

היו"ר יואב קיש:

"הלא" TV.

נחשון אקסלרד:

ל-"הלא" TV יש בעיה אחרת, אבל שקשורה לעניין הזה. על-פי חוק התקשורת לא
הייתה שום מניעה – "הלא" TV, קצת היסטוריה כי זה רלוונטי. "הלא" TV התחיל
כערוץ עם 11 בעלי מניות. כשהערוץ הידרדר והיה על סף קריסה וסגירה עשרה
מה-11 ברחו מהספינה הטובעת, ובסאם ג'אבר שיושב פה לידי קנה את חלקם אך ורק
על מנת לשמר את הערוץ הזה. וזה מה שהוא עושה עד היום עם השקעה כספית אדירה
אישית.

בחוק התקשורת לא הייתה מגבלה שיחזיק בה ערוץ בעל מניות בודד, וחוק הרשות
השנייה סעיף 41(ב2)(4) לא מאפשר את זה.

דנה נויפלד:

נכון.

היו"ר יואב קיש:

הוא מוחזק ב-100% על ידיו?

נחשון אקסלרד:

כן.

שרן השכל (הליכוד):

מה זה, יש להם עוד ערוץ?

היו"ר יואב קיש:

שמוחזק בבעלות מלאה על-ידי אדם אחד כאשר בחוק הרשות השנייה המגבלה היא,
לדעתי, 50%? כמה המגבלה?

קריאה:

51%.

נחשון אקסלרד:

אסור להחזיק יותר מ-51%.

היו"ר יואב קיש:

זאת הגבלה שהיא בכלל לא הגיונית, לדעתי.

רועי פולקמן (כולנו):

לא בטוח שהיא לא הגיונית.

איילת נחמיאס ורבין (המחנה הציוני):

בהיתכנות הכלכלית אתה רוצה שמי שיישא את הערוץ, שבכל זאת תהיה איזושהי
חלוקה בסיכונים.

היו"ר יואב קיש:

מה זה חלוקה? אבל אם אין? שמעת את הסיפור שלו.

רועי פולקמן (כולנו):

זה לא נבע מזה.

איילת נחמיאס ורבין (המחנה הציוני):

בסדר, אבל זה מקרה מאוד מאוד – תקשיבו, חברים, אנחנו יודעים שבסוף לא יעזור
כלום, אנחנו רוצים להתייחס לכולם, אבל יש מקרים ספציפיים שהם מאוד מאוד
מורכבים. ובסאם ג'אבר היה הבן-אדם היחיד שהיה מוכן לקחת את הערוץ הערבי על
גבו.

היו"ר יואב קיש:

אבל אני יכול להגיד לך שגם בערוצים המסחריים הגדולים המגבלה הזאת בעייתית.

איילת נחמיאס ורבין (המחנה הציוני):

מצד שני, כשמנסים, בלא משנה במי מבעלות הרישיון, מנסים לקחת כסף מהבעלים,
אתה רואה כמה מעט מהבעלים בסוף מסוגלים to produce. כשאתה קורא לכסף אתה
רואה כמה מהם - - -

היו"ר יואב קיש:

אני לא מבין.

שרן השכל (הליכוד):

בסדר, אבל זה מבחינה כלכלית. אז הם יכולים להגיד אם הם יכולים לעמוד בזה
מבחינה כלכלית, אז מה הבעיה.

איילת נחמיאס ורבין (המחנה הציוני):

אני לא חושבת.

היו"ר יואב קיש:

תראי, אני אגיד לך מה הבעיה שלי באמירה שלך ברמה הכלכלית גרידה. יש לי
עכשיו נגיד שלושה בעלי מניות, אפילו מחזיקים בשוויון.

דנה נויפלד:

זאת שאלה מאוד טובה.

היו"ר יואב קיש:

עכשיו, הערוץ מפסיד, צריך להזרים 50 מיליון שקלים.

איילת נחמיאס ורבין (המחנה הציוני):

ורק אחד מזרים.

היו"ר יואב קיש:

רק אחד מוכן להזרים. את אומרת, נגיד שהדילול צריך לחייב שהוא יהיה עכשיו עם
70%.

איילת נחמיאס ורבין (המחנה הציוני):

על פניו.

היו"ר יואב קיש:

ואת לא נותנת לו. אז מה? הרגתי את הערוץ כי אני רוצה שיהיו הרבה, אבל רק
אחד מוכן לשים כסף, אז איפה ההיגיון הכלכלי? עזבי עכשיו את זה.

איילת נחמיאס ורבין (המחנה הציוני):

הזכייניות לשעבר ידעו להסביר את זה יותר. לפעמים זה קשור למערכות יחסים,
להסכמי מייסדים, זה קשור להרבה דברים שלא תמיד אני יודעת להצביע עליהם, אבל
אלה העובדות. הנה, דנה מסתכלת עליי, והיא רואה שאני יודעת.

שרן השכל (הליכוד):

אני חושבת שזה גם בגלל שלא הייתה אופציה לפתוח גם ערוצים מסחריים, אז רצו
שיהיו כמה בעלים כדי שזה לא יהיה ריכוזי מדיי. היום אין בזה טעם כי אני
מניחה שהיום יש אפשרות לפתוח עוד ערוצים.

היו"ר יואב קיש:

נכון.

זיו מאור:

הסעיף הזה נוגע למשק של בעלי זיכיונות, הוא לא נוגע - - -

איילת נחמיאס ורבין (המחנה הציוני):

לכן הערתי את הזה. זה היה טיפוסי יותר באמת לעולם של זיכיונות, זה לא
מופרך.

שרן השכל (הליכוד):

כן.

היו"ר יואב קיש:

רגע, סליחה, אני גם חושב שזה משהו שצריכים לבחון אותו לעומק ולראות כמה הוא
– בבקשה, דנה.

דנה נויפלד:

אני חושבת שזאת שאלה שהיא – החוק הזה נכתב ב-1990 לפני שהיה ערוץ בודד.

דב אברמוביץ:

נכון, בדיוק.

דנה נויפלד:

זה היה בעולם מונופוליסטי שידעו שיוצרים מונופול, ואמרו: רוצים ליצור
מונופול, אבל לא לתת למחזיק אחד בודד שיחזיק בכל המונופול. ואז עשו שני
דברים: א. חילקו את זה לשלוש יחידות שידור, אתם זוכרים מה היה: "טלעד",
"רשת", ו"קשת".

היו"ר יואב קיש:

נכון.

דנה נויפלד:

וגם חילקו את הבעלויות מבפנים, זאת אומרת, חילקו את זה מלמטה ומלמעלה,
להגיד שיהיה ריבויי. זה נכון שזה נכתב בתקופה אחרת ובזמן אחר. אם תרצה עמדה
בעניין הזה אני אבקש שתיתן לנו את האפשרות – זאת אומרת, זאת שאלה טובה אם
אנחנו עדיין עומדים על זה ב-2018 ואילך, בסדר?

היו"ר יואב קיש:

אני חייב עמדה על זה, כי בהחלט אני הולך לדון בזה.

איילת נחמיאס ורבין (המחנה הציוני):

זאת שאלה מהותית.

היו"ר יואב קיש:

חשבתי שכבר יבואו לדיון היום, ובכוונה דיברנו על הדברים האלה, אבל את צודקת
שלא פירטנו את זה.

זיו גלעדי:

פעם ראשונה שמענו את זה.

דנה נויפלד:

זה פשוט פעם ראשונה ששמענו את זה.

איילת נחמיאס ורבין (המחנה הציוני):

אבל לא חידדנו את זה. דיברנו על בעלויות צולבות, אבל לא על זה.

היו"ר יואב קיש:

נא לחדד את הנושא הזה, כי בהחלט אני חושב שבעולם של היום זה משהו שצריך
לחשוב עליו אם אנחנו משנים אותו. אז אני חוזר לנושא אחזקות צולבות. אני
רוצה להבהיר ולשמוע התייחסויות של הפורום לגבי מה שאנחנו מציעים כרגע.

דב אברמוביץ:

לא הבנו את ההצעה של השלוש שנים, אם אפשר לחזור עליה בבקשה.

היו"ר יואב קיש:

איזה שלוש שנים? עברנו את זה כבר. על מה אתה מדבר?

דב אברמוביץ:

של מה שנאמר פה, שיוכלו להחזיק ברישיון - - -

היו"ר יואב קיש:

מה שאמרה קודם היועצת המשפטית, שכל ההוראה של ערוץ ייעודי תהיה לשלוש שנים
מבחינתה. זה מה שהיא אמרה.

דב אברמוביץ:

אבל הבנתי שעל זה אנחנו לא מדברים היום.

היו"ר יואב קיש:

כרגע עוד לא דיברנו. את זה היא אמרה, עוד לא דיברנו על זה. אנחנו נדבר על
זה ביום רביעי.

רועי פולקמן (כולנו):

זאת תקופת המעבר.

היו"ר יואב קיש:

תקופת המעבר. אנחנו ממשיכים עם הנושא שאני רוצה לדון בו.

שרן השכל (הליכוד):

אז אנחנו מוסיפים סעיף על העניין שמותר להחזיק ערוץ זעיר וערוץ מסחרי?

היו"ר יואב קיש:

היא תבדוק את זה. אנחנו מדברים עכשיו על משהו מאוד נקודתי, על הפתרון
שבמידה מסוימת מצב שנכנסנו אליו זה אחזקה צולבת בערוץ 24, ואנחנו רוצים
לאפשר לערוץ 24 להמשיך לשדר למשך הוראת השעה.

שרן השכל (הליכוד):

אז מה אנחנו מוסיפים?

היו"ר יואב קיש:

אז הנה, עכשיו אני אומר. האמירה היא כזאת, חברים, למשך הוראת המעבר, שהוראת
המעבר היא הזמן שבו יהיה דבר כזה שנקרא "ערוץ מסחרי זעיר ייעודי". אחרי
הוראת המעבר, אני אומר את זה לכל הייעודיים, לא יהיה יותר ערוץ זעיר
ייעודי, יהיה רק ערוץ זעיר. מי שירצה יוכל לקפוץ לקטגוריה של זעיר, ומי
שלא, ייאלץ לסיים את שידוריו. ואני אומר את זה בצורה הכי ברורה.

איתן כבל (יו"ר ועדת הכלכלה):

נדמה לך, אז יהיה תיקון אחר לחוק.

איילת נחמיאס ורבין (המחנה הציוני):

בדיוק.

רועי פולקמן (כולנו):

תחת החוק הנוכחי, בוא נדייק.

איילת נחמיאס ורבין (המחנה הציוני):

אבל תגיד, הפרוטוקול סובל הכול.

היו"ר יואב קיש:

כרגע, אם נעשה סדר, לחלק מהערוצים הייעודיים יש אופק של שנה, לדעתי זה ערוץ
9 וערוץ 24. "הלא", עד מתי אתם?

נחשון אקסלרד:

2020 ומשהו.

היו"ר יואב קיש:

משהו זה חשוב.

נחשון אקסלרד:

משהו כמו ארבע או חמש שנים.

היו"ר יואב קיש:

ארבע-חמש שנים. ולכם, ערוץ 20, עד מתי? ערוץ 20, בוקר טוב.

מירי נאור אליאס:

לנו יש זמן עד 2024.

היו"ר יואב קיש:

2024. זה בגלל שהליכוד סידר לכם את זה, לא?

מירי נאור אליאס:

בטח, הכול.

היו"ר יואב קיש:

כמובן, למי שלא הבין, זה היה בבדיחות הדעת.

מירי נאור אליאס:

אבל זה לא צריך להיכנס לפרוטוקול, זאת הייתה בדיחה.

היו"ר יואב קיש:

אז אנחנו יודעים שהם עד 2024. לפי מה שאני מבין זה פרק הזמן הכי ארוך שיש
למי מהערוצים הייעודיים היום בכבלים ולוויין. שמענו, ל-9 ו-24 יש אופק
כשנה, ושמענו את "הלא" TV ערוץ 30 שמדבר על ארבע שנים.

דב אברמוביץ:

אבל, אדוני, על הנושא הזה אנחנו דנים ביום רביעי, אני מבין, נכון?

היו"ר יואב קיש:

אני לא נכנס לזה.

דב אברמוביץ:

אדוני פותח את הנושא כל פעם, כי יש לנו הרבה מה להגיד על הדבר הזה.

היו"ר יואב קיש:

לא פתחתי. אני אומר רק שהגדרתי שכל מה שאנחנו דנים כרגע זה על הנושא של
הוראת השעה כשהיא בתוקף. ולכן, הנושא של ערוץ 24 עם אחזקות צולבות מדובר
כשכל עוד הוראת השעה בתוקף. כשהוראת השעה לא תהיה בתוקף, אזי יש את המגבלות
הקיימות בחוק. והמתווה שנאמר פה לגבי נושא של ערוץ 24 הוא כזה: הם מתחייבים
לשמור על המהות המקורית שלהם, שזה ערוץ מוסיקה, 75% מהזמן ישדר מוסיקה ללא
חדשות.

שרן השכל (הליכוד):

למה 75%?

איילת נחמיאס ורבין (המחנה הציוני):

כי אלו הדרישות גם היום.

רועי פולקמן (כולנו):

כי אלו התנאים ברישיון הקיים, הם לא משנים את זה.

שרן השכל (הליכוד):

אז אתם בעצם עכשיו משנים שהערוץ הייעודי הזעיר זה 75%?

איתן כבל (יו"ר ועדת הכלכלה):

לא.

אתי בנדלר:

לא מדברים על זה.

איילת נחמיאס ורבין (המחנה הציוני):

עוד לא התווכחנו על זה.

שרן השכל (הליכוד):

רק לוודא שלא פספסתי איזה משהו.

היו"ר יואב קיש:

אני מקדים, אני בונה עכשיו משהו.

רועי פולקמן (כולנו):

קודם כול להם כן. לדעתי גם לאחרים.

איילת נחמיאס ורבין (המחנה הציוני):

ההערה של שרן נכונה, היא רק קשורה כרגע לערוצים האחרים, אבל אנחנו עוד
נתווכח על מה ערוץ זעיר ייעודי. עוד יהיה זמן להתווכח על זה, זה לא יישאר
30%.

היו"ר יואב קיש:

נכון. לכן אנחנו מדברים רק על ערוץ 24, כדי לאפשר לו להחזיק בבעלות צולבת,
בניגוד, כביכול, אם לא נחריג את זה, הוא עובר על חוק רשות השנייה, ואנחנו
מעבירים אותו לשם. ולכן, אני מסכם שוב פעם אחרונה ואז אני רוצה התייחסויות,
ואחרי זה גם נצביע על זה. חברים, אני רוצה להתקדם.

שרן השכל (הליכוד):

אתה מוסיף סעיף?

היו"ר יואב קיש:

התייחסות ספציפית שכותבת ואומרת: לערוץ 24 – איך נתייחס לזה ספציפית 24?

אתי בנדלר:

ערוץ המוסיקה.

היו"ר יואב קיש:

ערוץ המוסיקה, כל עוד שומר על ייעודו בהתאם לרישיון, שזה אומר 75% – איפה
העוזר שלי?

איילת נחמיאס ורבין (המחנה הציוני):

שידורים ייעודיים.

היו"ר יואב קיש:

כל עוד הוא שומר על 75%, לא משדר חדשות, עומד בהתחייבויות אלה, למשך הוראת
השעה אנחנו מאפשרים לו להיות באחזקות צולבות.

שרית הכט:

אין כאן אחזקות צולבות.

שרן השכל (הליכוד):

זאת אומרת, הוראת השעה מסתיימת תוך שנה?

אתי בנדלר:

לא.

היו"ר יואב קיש:

לא דיברנו, למה את שמה לי דברים בפה?

שרן השכל (הליכוד):

מתי? אני שואלת.

רועי פולקמן (כולנו):

שלוש שנים מתחילת החוק.

היו"ר יואב קיש:

עשינו על זה דיון לפני רגע כשהיית פה, כשאמרנו שביום רביעי נדבר על הוראות
השעה.

שרית הכט:

אין רלוונטיות לאחזקות צולבות. אין שום שינוי באחזקות הצולבות.

אתי בנדלר:

אני אולי רגע אגדיר את העניין. ערוץ המוסיקה, אפשר לומר את זה בעצם על כל
ערוץ ייעודי, אבל זה רלוונטי לערוץ המוסיקה, הרי הצעת החוק יצאה מתוך הנחה
שמי שיש לו היום - - -

שרן השכל (הליכוד):

- - -

איילת נחמיאס ורבין (המחנה הציוני):

תנו לאתי לדבר. שרן, תקשיבי לאתי.

היו"ר יואב קיש:

עונים לך, שרן.

שרן השכל (הליכוד):

בסדר, אבל אני שואלת גם שאלות.

איילת נחמיאס ורבין (המחנה הציוני):

אבל אי-אפשר, זה מפריע. תני ליועצת המשפטית רגע לדבר, היא עונה לך.

היו"ר יואב קיש:

היא עונה לך, שרן. איילת, תודה.

שרן השכל (הליכוד):

בסדר, אבל לא צריך את ההערות.

איילת נחמיאס ורבין (המחנה הציוני):

מה זה לא צריך את ההערות?

היו"ר יואב קיש:

איילת, מספיק, עם כל הכבוד, אני מנהל את זה עכשיו. הכול בסדר.

איילת נחמיאס ורבין (המחנה הציוני):

בסדר, אני רוצה להקשיב לאתי.

היו"ר יואב קיש:

בבקשה.

אתי בנדלר:

ערוץ ייעודי הפועל לפי חוק התקשורת, לא לפי חוק הרשות השנייה, לא מכריחים
אותו בהצעת החוק דנן, בהצעת החוק שאנחנו דנים בה להפוך להיות ערוץ מסחרי
שפועל לפי חוק הרשות השנייה. מה שאומרים לו זה שכל עוד אתה בוחר להמשיך
ברישיון שלך לערוץ ייעודי לפי חוק התקשורת, ולתקופה נוספת שלא – היום
הרישיון של ערוץ המוסיקה אמור לפקוע בסוף 2018 – אז אומרים לו: לא רק עד
סוף התקופה הזאת, אלא עד תום תקופה מוארכת שתיקבע, האם היא תהיה שלוש שנים
או משהו אחר, אתה תמשיך, אם אתה מחליט להמשיך לפעול לפי חוק התקשורת. אז
אין לנו בעיה של בעלויות צולבות, כי הבעיה של הבעלויות הצולבות נובעת רק אם
אתה מקבל רישיון מסחרי לפי חוק הרשות השנייה. יחולו עליו ההוראות של חוק
התקשורת לעניין זה.

שרן השכל (הליכוד):

זאת אומרת שבעצם הערוץ המסחרי, הערוצים הייעודיים יכולים להישאר תחת החוק
של מועצת הרשות השנייה לשידורי הלוויין והכבלים?

היו"ר יואב קיש:

לא. איך הגעת לזה?

אתי בנדלר:

מי שיפקח עליהם, הרגולטור, תהיה הרשות השנייה לטלוויזיה ורדיו.

שרן השכל (הליכוד):

אבל החוק שחל עליהם בעצם יהיה - - -

אתי בנדלר:

אבל ההוראות שיחולו עליהם הם ההוראות לפי חוק התקשורת.

דנה נויפלד:

לא, לא, לא.

אתי בנדלר:

לא, לא, לא? כן, כן, כן. אז אם כך אני לא הבנתי, אז טוב שהתבקשתי להסביר.

זיו גלעדי:

את הבנת מעולה.

אתי בנדלר:

הבנתי מעולה? אוקיי.

דנה נויפלד:

יכול להיות שאני לא הבנתי את ההצעה ששרית העלתה, אבל הרעיון היה שההערות
לעניין ה-75% – הרי הם לא ילכו עם הרישיון, זה צטלה, וירוצו איתו לרשות
השנייה, ואז הרשות השנייה תגיד: זה מה שכתוב ברישיון שלה. הרי יש סט כללים
מאוד ארוך בחוק הרשות השנייה שאחר כך יהיה דיון מה יחול, מה לא יחול. הם לא
הולכים עם הרישיון עצמו של המועצה לשידורי כבלים. הבנתי ששרית התכוונה, או
לפחות על זה אנחנו מסכימים, זה עם ה-75%.

היו"ר יואב קיש:

נכון.

דנה נויפלד:

עם זה היא הולכת, אבל יש סט כללים בחוק הרשות השנייה.

יוליה שמאלוב ברקוביץ:

אבל אנחנו נשנה את הכללים.

אתי בנדלר:

אני מציעה שאף אחד לא יפרש את דבריו. יושבת כאן שרית, שהיא תגיד למה היא
התכוונה, והוועדה תחליט.

דנה נויפלד:

ואנחנו נגיד מה נכון.

אתי בנדלר:

מה אתם רוצים, בדיוק כך.

רועי פולקמן (כולנו):

גם אני הבנתי את מה שדנה אומרת, 75% ובלי חדשות, עם הכללים שייקבעו ברשות
השנייה.

היו"ר יואב קיש:

גם אני הבנתי.

אתי בנדלר:

נכון.

שרית הכט:

אבל אני התכוונתי למה שאתי אמרה.

איילת נחמיאס ורבין (המחנה הציוני):

זה גם מה שאתי אמרה.

קריאות:

- - -

רועי פולקמן (כולנו):

זה לא סביר. 75% וחדשות כן.

היו"ר יואב קיש:

זה לא סביר.

שרית הכט:

התכוונתי למה שאתי אמרה. אני מתכוונת שזה יהיה הרישיון של חוק התקשורת,
הפיקוח יהיה של הרשות השנייה.

איתן כבל (יו"ר ועדת הכלכלה):

זה גם מה שאני הבנתי.

איילת נחמיאס ורבין (המחנה הציוני):

גם אני הבנתי את זה ככה.

היו"ר יואב קיש:

אני לא אתן לרשות שנייה לפקח על רישיון שלא אינהרנטי אצלה.

שרן השכל (הליכוד):

מה לא?

שרן השכל (הליכוד):

אז בינתיים זה משאיר אותם תחת הפיקוח של הלוויין והכבלים?

היו"ר יואב קיש:

לא, מה פתאום.

דנה נויפלד:

לא, הם עוברים.

היו"ר יואב קיש:

הם עוברים לרשות השנייה.

שרן השכל (הליכוד):

מה, אתה משאיר אותם עכשיו תחת הכללים של הרשות השנייה? זה לא הגיוני.

היו"ר יואב קיש:

חבר'ה, אני רוצה להסביר למה הכוונה. בואו נעשה סדר מאוד פשוט. ראשית, כל
ערוץ ייעודי שעוזב את הזיכיון שלו בכבלים ולוויין ועובר לרשות השנייה מזדכה
על הכבלים ולוויין, נקודה. אם זה לא היה ברור. הוא לא צריך לעבוד דרך שני
רגולטורים.

איילת נחמיאס ורבין (המחנה הציוני):

ברור שלא. מראש לא צריך שני רגולטורים.

היו"ר יואב קיש:

יש לו רק רגולטור אחד.

אתי בנדלר:

הוא לא אמור לעבוד עם שני רגולטורים.

היו"ר יואב קיש:

אבל פה עושים איזה טלאי שיש לו רישיון מפה ואת זה מפה.

אתי בנדלר:

אז מה אתה רוצה שיהיה?

איתן כבל (יו"ר ועדת הכלכלה):

אתה קצת מתבלבל, סליחה, אם יורשה לי.

היו"ר יואב קיש:

בבקשה.

איתן כבל (יו"ר ועדת הכלכלה):

תשמע, לא שמת לב, היא כל הזמן כמו קאטו חוזרת ומנסה לדבר על המתווה המאוד
ברור, לא סתם היא אומרת את זה כל הזמן. ואני חוזר איתכם שוב לשמיכה, השמיכה
לא הייתה בדיחה.

היו"ר יואב קיש:

אבל פה אין בעיה של שמיכה, כי אנחנו מגדירים משהו מאוד ספציפי.

איתן כבל (יו"ר ועדת הכלכלה):

יש. לה לא אכפת, מבחינתה היא צריכה את התשובה שכל הזמן – רק כשאנחנו מדברים
על בעלויות צולבות לגבי 24 היא נדרכת.

איילת נחמיאס ורבין (המחנה הציוני):

נכון.

איתן כבל (יו"ר ועדת הכלכלה):

מה היא אומרת בעצם? וזה מה שהן אומרות מתחילת הדרך. אנחנו היום תחת הגדרה
של מועצת הכבלים והלוויין. לאור ההתכנסות המכובדת הזאת, ואנחנו רוצים
לעזור, אנחנו מעבירים אותם תחת הכותרת של הרשות השנייה לטלוויזיה ורדיו.

שרן השכל (הליכוד):

התיקון שלה.

איתן כבל (יו"ר ועדת הכלכלה):

כל עוד היא הייתה תחת כבלים ולוויין הבעלות הצולבת אין לה משמעות, היא
נותנת לה מענה מעצם הכללים.

קריאה:

חוק התקשורת.

איתן כבל (יו"ר ועדת הכלכלה):

חוק התקשורת. ומהרגע שהיא עוברת, ואתה מעביר אותה לגמרי תחת הרשות השנייה,
נושא הבעלויות הצולבות - -

היו"ר יואב קיש:

צף.

איתן כבל (יו"ר ועדת הכלכלה):

- - צף. ולכן מה שהבנתי, שהיא עוברת להיות תחת הכללים של מועצת הרשות
השנייה לכבלים וללוויין, אבל הנושא של הבעלות הצולבת נשאר על-פי אמות המידה
שהיה קודם.

אתי בנדלר:

למה? כי היא שומרת על ערוץ הרישיון הייעודי שלה.

איילת נחמיאס ורבין (המחנה הציוני):

בדיוק.

איתן כבל (יו"ר ועדת הכלכלה):

נכון.

היו"ר יואב קיש:

אבל, איתן, עם כל זה לא הייתה בעיה.

אתי בנדלר:

אז מה זה רישיון ערוץ ייעודי? זה הרישיון.

היו"ר יואב קיש:

לא.

קריאות:

- - -

היו"ר יואב קיש:

אז זה ההבדל, איתן, גם אתה לא הבנת.

איתן כבל (יו"ר ועדת הכלכלה):

אוקיי, סליחה.

היו"ר יואב קיש:

כל הנאום, אני להכול מסכים.

איתן כבל (יו"ר ועדת הכלכלה):

אז, בבקשה.

היו"ר יואב קיש:

רק עם הסיפה אני לא מסכים. אני לא רוצה שכדי לבדוק את ה-75% מהייעודי וכל
זה, הרשות השנייה יצטרכו לבדוק ברישיון של הכבלים והלוויין. זאת אומרת, כן
כל מה שאמרת, תהיה הגדרה במידה וערוץ שומר על 75% מהתוכן שלו ולא משדר
חדשות.

איתן כבל (יו"ר ועדת הכלכלה):

זה בסדר.

היו"ר יואב קיש:

בדיוק.

קריאות:

- - -

איילת נחמיאס ורבין (המחנה הציוני):

אבל אני לא מבינה עם מה יש לך בעיה.

היו"ר יואב קיש:

בבקשה, יוליה יושבת-ראש הרשות השנייה.

אתי בנדלר:

אני רק רוצה להעיר הערת ביניים, שהתוצאה הזאת ככל שהיא נשמעת כביכול קשה או
מופרכת היא בהתאם להצעת חוק ברית-המועצות הידועה, ששם נאמר מפורשות שמקימים
רשות אחת, ובלבד שלא יקבעו כללים אחרים ויפעלו לפי הכללים האחרים.

איילת נחמיאס ורבין (המחנה הציוני):

נכון, צודקת באלף אחוז.

היו"ר יואב קיש:

אפשר להגיד משהו? מאה אחוז.

אתי בנדלר:

זאת הייתה עמדת הממשלה בהצעת החוק.

איילת נחמיאס ורבין (המחנה הציוני):

זה חלק מהבעיה.

היו"ר יואב קיש:

אפשר להגיד משהו? אני לא מקים את ברית-המועצות.

איילת נחמיאס ורבין (המחנה הציוני):

טעות. אתה עושה טעות. כבר ממילא מנצלים את החוק הזה לעשות הכול.

היו"ר יואב קיש:

סליחה, אני רוצה לשמוע את ערוץ 24. אני מסביר שוב את הפתרון שלנו. אתם
מתנתקים, ידידיי, כמה שזה קשה לכם, מזיכיון של הכבלים והלוויין, ואתם
עוברים לרישיון ברשות השנייה, נקודה. כל עוד אתם משדרים 75% תוכן מוסיקה
ולא משדרים חדשות, לפי פיקוח הרשות השנייה הנושא של מגבלת אחזקות צולבות לא
יחול עליכם.

אתי בנדלר:

הם נשארים ערוץ ייעודי, זה בדיוק הוויכוח.

שרית הכט:

זה מהות הוויכוח כאן. הנקודה היא שברגע שאנחנו עוברים לרישיון של הרשות
השנייה אנחנו נופלים לבעיה של בעלויות צולבות.

היו"ר יואב קיש:

אז אני פוטר אותך מזה. למשך הוראת השעה אני הרי גם - - -

שרן השכל (הליכוד):

צריך להוסיף סעיף שניתן להחזיק ערוץ זעיר - - -

אתי בנדלר:

לא מדברים על זעיר ייעודי בשום פנים ואופן. מדברים על בעל רישיון ייעודי.

שרן השכל (הליכוד):

אז זה בלתי אפשרי.

היו"ר יואב קיש:

זאת הוראת שעה, זה יכנס רק להוראת השעה, אחרי זה זה לא יהיה. אנחנו פה
בכנסת תפקידנו לשנות את הדוגמה, בסדר? לעשות מה שצריך בשביל לשנות. אני לא
עושה מה שהיה הוא יהיה.

איתן כבל (יו"ר ועדת הכלכלה):

זה לא יום הרת עולם הסיפור הזה.

היו"ר יואב קיש:

נכון, חברים.

איילת נחמיאס ורבין (המחנה הציוני):

זה גם בסדר ככה. צריך לענות על השאלה שלה.

היו"ר יואב קיש:

דנה, בבקשה.

דנה נויפלד:

אני חייבת להגיד ששיניתי את דעתי תוך כדי דיון. אני אסביר למה.

איילת נחמיאס ורבין (המחנה הציוני):

יופי.

היו"ר יואב קיש:

אבל יהיה לך קשה לשנות את דעתי.

דנה נויפלד:

לא, דווקא - - -

רועי פולקמן (כולנו):

ההפך, שכנעת אותה.

דנה נויפלד:

אני השתכנעתי, זה לא קורה הרבה.

איילת נחמיאס ורבין (המחנה הציוני):

רגע, מעניין, נו. תפוס את זה, תרשום את היום והשעה.

דנה נויפלד:

מה שקורה, בגלל שיש מעבר זה מיום ליום. זאת אומרת, אחרי שהחוק יעבור יכול
על אחד מהערוצים הייעודיים לדפוק אצל יוליה בדלת ולהגיד: הנני כאן, אני
רוצה רישיון. והרשות השנייה, אני לא בטוחה שהיא ערוכה לזה, להכין מהיום
למחר רישיון לערוץ ייעודי כי זאת לא המומחיות שלה, זה לא מה שהיא עושה. זה
עכשיו נוצר בחוק כדי לפתור איזושהי בעיה ספציפית.

אז יכול להיות שכדאי – אני לא רוצה לשלוף את זה ככה, אבל יש היגיון בדבר
שבמשך תקופת המעבר, צריך לחשוב שוב רגע, ככל שהיא תהיה יותר ארוכה מה שאני
אומרת יותר בעייתי, אבל ככל שהיא יותר קצרה זה יותר הגיוני.

היו"ר יואב קיש:

בואו לא נדבר על תקופת המעבר יותר, כי אנחנו רוצים לעבוד ולא להמשיך ולהגיד
כל פעם שנדון בזה ביום רביעי. תודה.

איתן כבל (יו"ר ועדת הכלכלה):

זה החילוף של ונדון על זה - - -

היו"ר יואב קיש:

את זה הגדרתי, לא היית בהתחלה, אמרתי בדיוק על מה מדברים היום ועל מה נדבר
ביום רביעי.

איתן כבל (יו"ר ועדת הכלכלה):

הייתי. מה, אתה מעליב אותי שלא ראו אותי.

היו"ר יואב קיש:

אוקיי.

דנה נויפלד:

יכול להיות שכל בעלי הרישיון הייעודי שעוברים, כיוון שמוגדרת פה בינתיים
קבוצה שנקראת "בעל רישיון ייעודי" - -

היו"ר יואב קיש:

שעליה תחול הוראת המעבר.

דנה נויפלד:

- - יכול להיות שעליהם הוראות הרישיון הקיימות צריכות להמשיך לחול. זה לא
אומר שהפיקוח נשאר בידי – זה מצב מאוד משונה, אגב.

יוליה שמאלוב ברקוביץ:

אפשר?

היו"ר יואב קיש:

בבקשה, יוליה.

דנה נויפלד:

זה מצב מאוד משונה, אבל אין לכם מסגרת רגולטורית קיימת בשביל ההעמדה הזאת.

יוליה שמאלוב ברקוביץ:

אנחנו רשות מאוד מוכשרת.

דנה נויפלד:

מאוד זריזה.

יוליה שמאלוב ברקוביץ:

מוכשרת וזריזה.

דנה נויפלד:

תוך שבועיים יודעת - - -

יוליה שמאלוב ברקוביץ:

יש צוות יוצא מן הכלל שעובד ברשות, אנחנו עובדים יום ולילה ונמשיך כך על
מנת להגיש למפוקחים החדשים - - -

איתן כבל (יו"ר ועדת הכלכלה):

לא יישאר לכם כוח לבוקר לעבודה.

יוליה שמאלוב ברקוביץ:

יש לנו גם בוקר, גם לילה – אתה מדבר? אנחנו נוכל להתאים, ורציתי להגיד את
זה קודם, רצית לתת לי זכות דיבור אבל לקחו לי אותה.

היו"ר יואב קיש:

נכון.

יוליה שמאלוב ברקוביץ:

אנחנו נתאים גם את הרישיון וגם את הכללים לערוץ המוסיקה, אנחנו נתייחס - -
-

דנה נויפלד:

לא רק לגבי ערוץ המוסיקה עכשיו, לכל הערוצים.

יוליה שמאלוב ברקוביץ:

שנייה, אבל כרגע מדברים על ערוץ המוסיקה. אני אגיד את אותו המשפט גם לגבי
האחרים, אבל ככה תהיה לי זכות דיבור ארבע פעמים. אנחנו נתאים את הכללים
בהתאם למחויבויות שלהם גם היום. עדיין אנחנו במדינת ישראל, עדיין שתי
המועצות שייכות למשרד התקשורת. זאת אומרת, עובדות - - -

דנה נויפלד:

הן לא שייכות למשרד התקשורת.

היו"ר יואב קיש:

לרגולטורים בתחום התקשורת.

יוליה שמאלוב ברקוביץ:

הן לא שייכות. לרגולטורים בתחום התקשורת, תודה רבה לך, אדוני היושב-ראש.
אימאל'ה, פחד לדבר פה. ואני מניחה שאנחנו נדבר ונראה איזה כללים יש שם, וזה
בשילוב עם הכישרון שלנו, שיתוף הפעולה עם הכבלים והלוויין יביאו אותנו מהר
מאוד לידי כללים חדשים ורישיון חדש.

דנה נויפלד:

אבל זה צריך להיות מ-day one, כשהם עוברים.

יוליה שמאלוב ברקוביץ:

אנחנו נעשה את זה לפני.

דנה נויפלד:

השאלה אם זה יכול להיות מ-day one.

יוליה שמאלוב ברקוביץ:

עד שאנחנו נדבר פה אנחנו עובדים כבר על הרישיון ועל הכללים.

היו"ר יואב קיש:

תודה. חברת הכנסת שרן השכל.

שרן השכל (הליכוד):

אני מאמינה ליושבת-ראש הרשות השנייה כשהיא אומרת שהיא רוצה לסייע ולטפל בכל
העניין של ערוץ המוסיקה ערוץ 24. אבל אחת הבעיות שהביאה אותנו היום לדיונים
הללו היא הבעיה שהמועצה, רשות הלוויין והכבלים רצתה לעשות משהו אחד, באו
בעלים של ערוץ מסחרי, ערוץ 10, תבעו בבית הדין למעשה את ערוץ 20, ולא נתנו
לרגולטור לבצע את מה שהוא רצה לעשות. ולכן, אני לא רוצה להגיע למצב בעוד
חודשיים אחרי שיעבור החוק הזה, הרגולטור ירצה לעשות משהו אחד עם ערוץ
המוסיקה, יגיעו ערוץ מסחרי אחר, לא יודעת, "רשת", "קשת" או ערוץ 10 - -

היו"ר יואב קיש:

"קשת" לא.

שרן השכל (הליכוד):

- - יתבע את ערוץ 24 על כך שהוא מחזיק בשתי האחזקות האלה, ועל-פי חוק הרשות
השנייה אסור לו, והרגולטור למעשה לא יוכל לבצע את התפקיד שלו.

היו"ר יואב קיש:

אז את זה אנחנו פותרים.

יוליה שמאלוב ברקוביץ:

אז למה לא להחריג את - - -

שרן השכל (הליכוד):

אנחנו צריכים לעשות את זה בחקיקה. אנחנו צריכים להבהיר לשופטים בדיוק מה
אנחנו רוצים ומה אנחנו מתכוונים, לא להשאיר את זה בידיים של הרגולטור.

יוליה שמאלוב ברקוביץ:

זה לא תמיד עוזר. אפשר להפריד את הצולבות.

היו"ר יואב קיש:

סליחה, גב' יוליה. חבר הכנסת איתן כבל, בבקשה.

איתן כבל (יו"ר ועדת הכלכלה):

לא נעים לי להגיד, אבל אני מתקרב לעמדה של שרן, ואני אסביר במשפט.

יוליה שמאלוב ברקוביץ:

מה הבעיה בזה?

איתן כבל (יו"ר ועדת הכלכלה):

כיוון שאנחנו לא נמצאים בתוך – אני לא יודע מה יהיה בעוד שנתיים-שלוש,
באמת, פתאום יקום מישהו, ירצו לשנות, לא לעשות זה. גם ככה הם בטלטלה שלא
נפסקת. צריכה לצאת מכאן החלטה, שלא בעוד – בחוק ההסדרים, סתם אני אפילו
אומר את זה, או במה שיפוצל בחוק ההסדרים בעניין תקשורת, הם ימצאו את עצמם
בדילמות חדשות.

שרן השכל (הליכוד):

בתביעות, בדיוק.

איתן כבל (יו"ר ועדת הכלכלה):

בתביעות שהם לא יוכלו לעמוד בהם.

שרן השכל (הליכוד):

תביעה מול ערוץ 10, גם אנחנו עושים.

איתן כבל (יו"ר ועדת הכלכלה):

ושוב, כמה דיונים נעשה?

היו"ר יואב קיש:

אז אני לא מבין, מה אתה מציע?

איילת נחמיאס ורבין (המחנה הציוני):

להבהיר.

שרן השכל (הליכוד):

לכתוב בצורה מפורשת שמותר לערוץ "קשת" להחזיק בערוץ המוסיקה בחקיקה.

היו"ר יואב קיש:

אבל בתקופת המעבר כל עוד הוא ערוץ ייעודי, למעשה.

שרן השכל (הליכוד):

תראה, אבל אין יותר ערוצים ייעודיים.

היו"ר יואב קיש:

יש.

איתן כבל (יו"ר ועדת הכלכלה):

יש, עזבי, זה לא - - -

קריאות:

- - -

שרן השכל (הליכוד):

אלא אם כן זה ערוץ ייעודי זעיר.

היו"ר יואב קיש:

ייעודי זעיר.

שרן השכל (הליכוד):

אז כל עוד זה ערוץ ייעודי זעיר מותר ל"קשת" להחזיק בערוץ 24.

אתי בנדלר:

לא זעיר, ערוץ ייעודי.

איילת נחמיאס ורבין (המחנה הציוני):

לא ייעודי זעיר, ייעודי.

שרן השכל (הליכוד):

אבל אין יותר ערוצים ייעודיים. מה שהגדרנו בחוק זה ערוץ ייעודי זעיר וערוץ
גדול.

היו"ר יואב קיש:

אני אגיד לכם איך אני רואה את זה, ואני לא חושב שיש פה אי-הסכמה. היה נושא
אחד שעלה לדיון ועליו אני אחדד את הוויכוח או את הדעות השונות. ערוץ 24 כמו
כל שאר הערוצים יחליט במהלך התקופה שיש לו בכבלים ולוויין, שכרגע זה כשנה,
קצת פחות, לעבור לרשות השנייה או להפסיק לשדר.

אתי בנדלר:

למועצת הרשות השנייה.

היו"ר יואב קיש:

בחר לעבור לשדר תחת רישיון במועצת הרשות השנייה, יהיו לו שתי אפשרויות:
אחת, אם הוא רוצה ימכור את הבעלות ויכנסו בעלים חדשים ואז אין בעיה, אז
הנושא לא רלוונטי. אבל אנחנו מדברים על האפשרות השנייה שהוא לא ירצה למכור
את הבעלות ו"קשת" תרצה להישאר בעלת אחזקות, אני לא יודע כמה האחזקות שלכם
שם.

שרית הכט:

88%.

היו"ר יואב קיש:

הנה, אז גם הם בבעיה שלכם, דרך אגב, של מעל 51%. אז זה גם משהו שנדון עליו
ביום רביעי במסגרת ההגדרות של הערוצים. דנה, עד יום רביעי אתם צריכים לבוא
לעניין הזה. ואז אני אומר ככה, בחר לעבור תחת רישיון הרשות השנייה, הוא
נכנס לקטגוריה של הוראת המעבר של הזעיר הייעודי או איך שנגדיר אותה בהוראת
המעבר. שם תהיה החרגה ברורה ויהיה כתוב שכל עוד, וחשוב שזה יהיה ברור, כל
עוד אותו ערוץ שומר על 75% מייעוד שלו ולא משדר חדשות, אלו שתי המגבלות –
תכף נדבר על 75%, אזי לא תחול עליו מחויבות של אחזקה צולבת לפי סעיף 41.

שרן השכל (הליכוד):

אז זה בעייתי.

היו"ר יואב קיש:

זה עונה לכם על הבעיה, דרך אגב?

טלי גורן:

לא.

יוליה שמאלוב ברקוביץ:

למה אי-אפשר להחריג?

היו"ר יואב קיש:

למה לא? אני רוצה לשמוע אותם. טלי, תסבירי למה לא.

טלי גורן:

אנחנו מבקשים התייחסות מאוד מאוד ספציפית וקונקרטית לערוץ 24, כאשר
התחייבנו שלא נשדר שם חדשות, ולמרות ההגדרות שקיימות כאן היום אנחנו מוכנים
לקחת על עצמנו את ה-75%.

היו"ר יואב קיש:

מה זה למרות? אחרת לא תוכלו לעשות אחזקה צולבת, נו, עם כל הכבוד, זה לא
למרות.

איילת נחמיאס ורבין (המחנה הציוני):

אחרת תהיו חייבים לעמוד בזה.

טלי גורן:

מה שאתה אומר זה משהו אחר, כי אנחנו לא רוצים אחזקה צולבת. לא רוצים. אנחנו
בכוונה מגדירים את זה לתקופת מעבר, ואנחנו גם מגדירים שבתקופת המעבר הזאת
נוכל להחזיק בו, ברגע שמישהו אחר ירכוש אותו כל המחויבויות שלנו מוסרות.

היו"ר יואב קיש:

נכון.

טלי גורן:

יפה. אנחנו אומרים נורא ברור ולפרוטוקול, אנחנו רוצים פשוט להזיז את זה
ולקחת את אותן מחויבויות שיש לנו – שהיום אם זה תחת הפיקוח של מועצת הכבלים
והלוויין בחוק התקשורת – להעביר אותן לפיקוח הרשות השנייה, אבל להישאר
בתקופת המעבר עם אותו מתווה שקיים היום לרישיון של ערוץ המוסיקה.

קריאות:

- - -

שרן השכל (הליכוד):

אבל לכמה זמן?

היו"ר יואב קיש:

סליחה, זה מפריע. אני מבקש לא לעשות דיון פה. מה הבעיה עם ההצעה שהצעתי? לא
ענית לי על השאלה. עכשיו אנחנו מדברים איתם, אני רוצה להבין. את הבקשה שלך
הבנתי, ביקשתי שאלה אחרת. לגבי מה ששאלתי, למה זה לא טוב?

איילת נחמיאס ורבין (המחנה הציוני):

למה זה לא תואם את מה שאת אומרת?

טלי גורן:

אני רוצה לבדוק את זה, כי כרגע אני חושבת שבמתווה שהצעת יש כמה לגים שאנחנו
נצטרך לעבור, והם לא יעצרו לנו את הביטחון המלא שנקבל את הרישיון במתווה
הקיים גם לתקופת מעבר. אני רוצה לבדוק את זה.

היו"ר יואב קיש:

את חוששת מרגולציה אחרת ברשות השנייה?

טלי גורן:

לא.

היו"ר יואב קיש:

אז לא הבנתי.

איילת נחמיאס ורבין (המחנה הציוני):

אני יכולה לשאול אותה שאלה?

היו"ר יואב קיש:

בבקשה.

איילת נחמיאס ורבין (המחנה הציוני):

מה שאת חוששת זה מפער בין הרישיון שיש לכם היום – הרי למעשה בפועל על פניו
הייתי חושבת שהרישיון שלכם עובר ממועצת הכבלים והלוויין לרשות השנייה בדיוק
באותה צורה עם אותם תנאים, נכון שזה מה שאתם בעצם מבקשים?

טלי גורן:

נכון.

שרית הכט:

נכון.

איילת נחמיאס ורבין (המחנה הציוני):

גם היום בערוץ הייעודי אסור לכם לשדר חדשות, נכון?

טלי גורן:

נכון.

שרית הכט:

נכון.

איילת נחמיאס ורבין (המחנה הציוני):

אז מה הבעיה? למעשה, יואב, חבר הכנסת קיש, אמר בעצם בדיוק את מה שהעליתם.
אתם עוברים as is למעשה לפיקוח הרשות השנייה.

אתי בנדלר:

זה לא as is.

היו"ר יואב קיש:

אתם מפחדים שלא יכירו לכם בתוכניות שמוכרות היום כמוסיקה ללא מוסיקה?

איילת נחמיאס ורבין (המחנה הציוני):

זה מה שאני שואלת.

אתי בנדלר:

אני רוצה לומר מה ההבדל. זה לא as is, כי לפי ההצעה של יושב-ראש הוועדה ושל
יושבת-ראש הרשות השנייה לטלוויזיה ורדיו - - -

איילת נחמיאס ורבין (המחנה הציוני):

הרשות השנייה לכבלים ולוויין.

אלידור בליטנר:

לא.

היו"ר יואב קיש:

לא.

איילת נחמיאס ורבין (המחנה הציוני):

סתם, נו. סליחה.

אתי בנדלר:

אני לרגע חשבתי שאני מפספסת.

איילת נחמיאס ורבין (המחנה הציוני):

לא, אתי, It was a joke.

אתי בנדלר:

הם יקבלו רישיון חדש בהתאם לחוק הרשות השנייה לטלוויזיה ורדיו, ובו ייאמר
שלעניין שידורי חדשות ולעניין המכסה של שידורי המוסיקה יישארו כאילו
ההוראות הקודמות. זאת אומרת שיחולו עליהם הוראות רגולטוריות חדשות שאף אחד
מאיתנו לא בדק מה המשמעות של זה, איזה הוראות יש בחוק הרשות השנייה לעומת
ההוראות שקיימות בחוק התקשורת "בזק" ושידורים, עשה הצלבה ביניהם וראה עד
כמה זה מתאים לערוץ הזה או לערוץ ייעודי אחר.

נחשון אקסלרד:

ואת זה מתי מתכוונים לעשות?

אתי בנדלר:

הגדרתי נכון את הדברים? הפעם יש אישור?

טלי גורן:

כן.

שרית הכט:

כן.

אתי בנדלר:

תודה רבה.

איילת נחמיאס ורבין (המחנה הציוני):

אפשר לעשות, חבר הכנסת קיש, על זה עוד בדיקה? כדי שבאמת אנחנו לא נעלה - -
-

היו"ר יואב קיש:

אני רוצה עוד פעם להבין מה הבעיה בהצעה שלי.

איילת נחמיאס ורבין (המחנה הציוני):

אני הצלחתי עכשיו להבין מההסבר של עורכת-דין בנדלר.

טלי גורן:

כמו שאתי אמרה, המסגרת היא עדיין - - - לכן אנחנו גם מבקשים לבדוק את זה.
המסגרת עצמה, אנחנו לא מתייחסים לא לתוכן ולא למגבלות התוכן ולא לפיקוח
עצמו.

היו"ר יואב קיש:

אז מה הבעיה?

טלי גורן:

אנחנו רוצים לראות שהמסגרת, בדיוק כפי שאנחנו יכולים להחזיק בה היום, אנחנו
נוכל להחזיק בה תחת חוק הרשות השנייה.

היו"ר יואב קיש:

אז אם את זה פותרים אין בעיה?

טלי גורן:

נכון.

היו"ר יואב קיש:

אז זה לא התוכן.

טלי גורן:

זה בכלל לא תוכן. על-פניו זה טכני, כיוון שמהיום שאנחנו מחזיקים בערוץ
הזה - - -

שרן השכל (הליכוד):

אתה לא יכול להכניס אותם עם הגדרה נגטיבית שאנחנו בעצם עכשיו נעבור - - -

היו"ר יואב קיש:

את אומרת, למשל, יש לי מגבלה של בעל מניות אחד עם 51%, גם זה יכול לתקוע
אותי.

אתי בנדלר:

אבל זה מה שיקרה.

קריאות:

- - -

היו"ר יואב קיש:

אי-אפשר להבין כלום, אתי, שנייה, סליחה.

לאה ורון:

אי-אפשר לרשום גם את הפרוטוקול ככה.

היו"ר יואב קיש:

אני מבין שהבעיה היא בבעיות נוספות שיכולות לצוץ בנושא האחזקות, זה הנושא?

אתי בנדלר:

לאו דווקא בנושא אחזקות, בכל ההוראות הרגולטוריות. יש כאן שני חוקים ארוכים
עם כללים וכללי משנה והוראות.

יוליה שמאלוב ברקוביץ:

נכון.

היו"ר יואב קיש:

אבל את העבודה הזאת ממילא כולם צריכים לעבור.

אתי בנדלר:

לא, כל השאר עוזבים את חוק התקשורת ועוברים למסגרת רגולטורית חדשה עם כל
הכללים של המסגרת.

שרן השכל (הליכוד):

אתי צודקת.

היו"ר יואב קיש:

וגם הם.

לאה ורון:

לוקחים את הטוב עם הרע.

אתי בנדלר:

הם לא יודעים מה המשמעות של זה.

היו"ר יואב קיש:

אבל הם צריכים לעשות את זה. סליחה, אם אתם חושבים – פה אני לא מסכים בעניין
הזה – כי מה אתם אומרים לי? אתם אומרים לי: תשמע, אנחנו רוצים את הוראת
המעבר כמה שנים, תשאיר אותנו במסגרת שלנו, תסדר לנו פינה נוחה רגע שאני
אוכל להמשיך, לא נוכל לעבוד תחת מה שאני מכיר. אבל אנחנו עושים פה מהלך
משמעותי. לא יהיה יותר ערוץ ייעודי, גם לא 24, שישב תחת הרגולציה של כבלים
ולוויין, ולכן אתם תצטרכו לעשות את השינוי הזה. ואנחנו נעשה דיון שלם.

קריאות:

- - -

היו"ר יואב קיש:

סליחה, לא סיימתי. ביום רביעי אנחנו נעשה דיון שלם על מה החקיקה הלא
רלוונטית ברשות השנייה לערוצים הזעירים, ונפתור משם את כל הסעיפים. נא
תבואו מוכנים. אני רוצה אתכם תחת רישיון ברשות השנייה. אני לא רוצה אתכם
שעכשיו הרשות השנייה תתעסק ברישיון של הכבלים ולוויין, מה לעשות.

טלי גורן:

סליחה, רגע. קודם כול הטרמינולוגיה של "תסדר לנו פינה" היא טרמינולוגיה
מאוד בעייתית.

היו"ר יואב קיש:

אני מתנצל, לא לזה כוונתי. אבל התרשמתי כאילו אתם אומרים: תשאירו אותי עם
כללי הרישיון, יוצאים מהנחה שאולי תמכרו את הבעלות. אבל אם תמכרו את
הבעלות, מי שירצה לקנות יצטרך לדעת להסתדר.

טלי גורן:

מאה אחוז, הוא יהיה תחת הרשות השנייה, אתה צודק. אתה בהחלט צודק.

דנה נויפלד:

זה לא כזה מופרך מה שהם אומרים. קשה לי שאני מסכימה עם טלי, כי זה אף פעם
לא קורה.

טלי גורן:

אנחנו בדיוק מגדירים - - -

דנה נויפלד:

הם עוברים לשלוש שנים.

היו"ר יואב קיש:

זה לא שלוש, זה יותר.

דנה נויפלד:

ארבע.

היו"ר יואב קיש:

גם לא.

איילת נחמיאס ורבין (המחנה הציוני):

דנה הולכת להתחלף.

דנה נויפלד:

אני מסכימה עם טלי.

קריאות:

- - -

איילת נחמיאס ורבין (המחנה הציוני):

אי-אפשר לתת תקופת מעבר של עשר שנים.

איתן כבל (יו"ר ועדת הכלכלה):

אדוני היושב-ראש, אתה בא לפרשן ואתה בלי משים, וזה גם מה שאומרים לך כל
אנשי המקצוע, אתה רוצה לעזור, אבל אתה בדרך לעזור - - -

היו"ר יואב קיש:

אבל אני עושה את זה בביטול רגולציה של הרשות השנייה.

נחשון אקסלרד:

אבל יש כאן עוד דבר.

היו"ר יואב קיש:

ל"הלא" יש את אותה בעיה, סליחה. מיליון בעיות בחוק הרשות השנייה שאנחנו
פותרים אותו מהן.

שרן השכל (הליכוד):

נכון, אבל בגלל זה ההגדרה הפוזיטיבית היא הגדרה נכונה במקום הנגטיבית,
יואב.

דנה נויפלד:

זאת לא אותה בעיה.

היו"ר יואב קיש:

למה זאת לא אותה בעיה? דנה, בבקשה.

דנה נויפלד:

זאת לא אותה בעיה בגלל שהם מלכתחילה built-in, יש להם מגבלה של זמן.

איתן כבל (יו"ר ועדת הכלכלה):

נכון.

דנה נויפלד:

זאת אומרת, "הלא" TV וערוץ 9 - - -

היו"ר יואב קיש:

ערוץ 9 גם עם בעיה של זמן.

לאה ורון:

בשפה הרוסית.

דנה נויפלד:

ערוץ 9, ברגע שתיגמר להם התקופה הם יכולים להחליף את הרישיון ואין להם
מגבלה של בעלויות צולבות.

דב אברמוביץ:

יש לנו, ואנחנו משדרים חדשות, לכן - - -

דנה נויפלד:

רגע, אבל אני גם באה לעזור לך, אז שנייה.

דב אברמוביץ:

אבל יש לנו בעיה.

דנה נויפלד:

יש לך בעיות אחרות, זאת לא הבעיה הזאת.

דב אברמוביץ:

יש לנו את הבעיה של ה-51%.

דנה נויפלד:

אבל זאת שאלה שנכונה לכולם וצריך לראות מה עושים איתה, עם ה-51%. אבל אין
לך כוונה לשדר באופן מוגבל בזמן. הם אומרים לך: יש לנו כוונה לשדר במבנה
בעלויות הזה לתקופה מוגבלת, זה מה שהם אומרים.

איילת נחמיאס ורבין (המחנה הציוני):

הם מניחים, הם לא יודעים.

דנה נויפלד:

הם מקבלים על עצמם שזאת הוראה לתקופה מוגבלת.

טלי גורן:

נכון.

דנה נויפלד:

זה לא המצב לגבי בעלי הרישיון האחרים.

איילת נחמיאס ורבין (המחנה הציוני):

את זה אני מבינה, אבל גם הם רק מניחים.

דנה נויפלד:

ועכשיו השאלה היא האם מבחינה רגולטורית זה כדאי וסביר להפוך להם את הרישיון
לשלוש שנים לשיטתנו, לא משנה עכשיו, ארבע שנים לשיטתך.

היו"ר יואב קיש:

כרגע זה עשר.

דנה נויפלד:

גם לערוץ המוסיקה?

היו"ר יואב קיש:

כל הייעודיים כרגע דיברנו על עשר.

דנה נויפלד:

להם יש מגבלה אחרת.

אתי בנדלר:

על מי שלא ביקש לקבל רישיון מסחרי לפי חוק הרשות השנייה.

דב אברמוביץ:

אבל גם אנחנו היינו רוצים להישאר עם הרישיון שלנו.

נחשון אקסלרד:

אבל אני לא מצליח להבין, אם אומרים שכל הערוצים הייעודיים הנוכחיים חייבים
לעבור מחר לרשות השנייה - - -

דנה נויפלד:

אתה לא חייב.

היו"ר יואב קיש:

לא חייבים, אני לא יכול להכריח עד סוף זמן הזיכיון שלהם.

דב אברמוביץ:

זאת לא ראייה משפטית. העובדה שהרישיון שלנו נגמר זה לא אומר שפגו כל
הזכויות. למי ששידר 16 שנים על-פי רישיון קיים, על-פי מתכונת מסוימת, זה לא
אומר שאפשר לכפות עליו למחרת ולהגיד לו: ממחר אתה עובר, ואנחנו משיתים עליך
מחויבויות רגולטוריות רגילות.

דנה נויפלד:

לא נכון, אתה צריך לעמוד למכרז חדש, עם כל הכבוד.

איילת נחמיאס ורבין (המחנה הציוני):

סליחה, אדוני, אז מה שהמשמעות של זיכיון? עם כל הכבוד.

דנה נויפלד:

לא נכון. אתה לא חייב לעבור. זאת המשמעות בדיוק של זיכיון, שאתה עומד מחדש
בפני בחירה, ויש לך זכות מוקנית לשדר מעבר לתקופה.

איילת נחמיאס ורבין (המחנה הציוני):

זאת המשמעות של זיכיון.

דב אברמוביץ:

לא, סליחה, דנה, יש משמעות לזה - - -

היו"ר יואב קיש:

אני עוצר את הדיון. סליחה, הסיכום שלי הוא כזה – ואני לא נותן פה החלטה
עדיין בעניין הזה –קודם כול כמתווה המתווה ברור. זאת אומרת, אתם תצטרכו
לעזוב את הרשות לכבלים ולוויין, תצטרכו לבקש רישיון.

איילת נחמיאס ורבין (המחנה הציוני):

המועצה.

היו"ר יואב קיש:

את המועצה. תצטרכו לבקש רישיון מהרשות לפי חוק הרשות השנייה, שם תהיה הגדרה
ברורה שערוץ ייעודי במידה – וזה הוויכוח, זאת אומרת, לא ויכוח, את זה אני
עוד משאיר לדיון. את העניין הזה אני רוצה ביום רביעי להשלים לאחר שנבחן גם
את הנושא של ההשלכות. אתם תבואו ותנסו לזקק מה הבעיות שלכם, כי אני עוד לא
הצלחתי להבין.

טלי גורן:

אני אסביר.

היו"ר יואב קיש:

לא עכשיו. האם זה יהיה בסט כללים כפי שנקבע ברישיון שלכם שעכשיו יפוקח על
ידי הרשות השנייה, זה נתיב אחד; ונתיב שני זה שהרשות השנייה תפקח שלא יהיו
חדשות ושיהיו 75%. אז את השאלה הזאת אני משהה, אבל זה הכיוון שאיתו אנחנו
הולכים, ואנחנו נדון בזה ביום רביעי.

נחשון אקסלרד:

אבל אני עדיין מוכרח להבין. אם ל"הלא" TV יש רישיון לארבע שנים נוספות, האם
מה שאתה אומר זה שבארבע שנים האלה אנחנו נעבור לפיקוח מועצת הרשות השנייה
תחת הרישיון הקיים?

דנה נויפלד:

הוא אומר שלא.

אתי בנדלר:

זאת בחירה שלך. ממש לא.

נחשון אקסלרד:

אז אני לא מצליח להבין.

היו"ר יואב קיש:

אמרתי של"הלא" TV יעמדו שתי אפשרויות ברגע שנסיים את החקיקה. אחת, להמשיך
להישאר בכבלים ולוויין תחת הזיכיון הקיים. תוכלו להישאר, אני לא יכול למנוע
מכם את הזכות שלכם כבעלי זיכיון. מצד שני ייפתח בפניכם ערוץ נוסף ברשות
השנייה שגם הוא יהיה מוגבל בזמן מסוים. דרך אגב, צריך לחשוב כמה זמן יהיה
להם להחליט אם הם עוברים או לא, גם זה נושא.

דנה נויפלד:

מתי שהם רוצים. למה צריך להגביל אותם? אולי נוח להם.

היו"ר יואב קיש:

לא יודע. למה לא להגיד להם שיחליטו תוך שנה?

יוליה שמאלוב ברקוביץ:

אז למה לעשות את מה שאנחנו עושים?

היו"ר יואב קיש:

אני לא יכול לפגוע בזכות שלהם. אם אני נותן לו שנה להחליט? למה אני צריך
לשמור לו את הנתיב הזה פתוח לארבע שנים?

דנה נויפלד:

כי יש לו עוד תקופת זיכיון לארבע שנים.

היו"ר יואב קיש:

אז שיישאר, אבל שתוך שנה יחליט אם הוא עוזב את הזיכיון ועובר לרשות השנייה.

דנה נויפלד:

זה פשוט מקל עליהם. אם יבוא מחר בעלים חדש שיחשוב שעדיף לעבור לפי חוק
הרשות השנייה, יש להם זכות שלהם.

היו"ר יואב קיש:

גם שם תהיה מגבלת זמן. יש לי אינטרס לסיים את התהליך הזה מהר ככל האפשר.

דנה נויפלד:

זה הרי יהיה לטובתם.

היו"ר יואב קיש:

אבל אני לא רוצה סיטואציה שהוא יישאר ארבע שנים ואחרי זה יבקש לעבור.

יוליה שמאלוב ברקוביץ:

אדוני היושב-ראש, אפשר להעיר?

היו"ר יואב קיש:

למה אני נגרר לכל הנושאים האלה? בואו נמשיך. חברת הכנסת שרן השכל, בבקשה.

שרן השכל (הליכוד):

אני רוצה לגעת בנושא, כי פה בדיוק טמונה הבעיה. באנו והגדרנו ערוץ ייעודי
מזערי מסיבה מסוימת בדיוק בגלל הבעיות האלו והטענות שכרגע למעשה עולות.
לבוא עכשיו ולקחת חוק שהוא קלסר שלם ולהגיד מה לא יחול עליהם, זאת אומרת
בצורה נגטיבית, זה פשוט בלתי הגיוני.

היו"ר יואב קיש:

נדבר על זה ביום רביעי.

שרן השכל (הליכוד):

רגע. כבר הגדרנו שאנחנו רוצים להחריג את הייעודיים המזעריים, ולכן לא נצליח
להתחמק מזה שנהיה חייבים להגדיר אותם בהגדרה פוזיטיבית, כמו שאתי אמרה לפני
כן, עם ההגדרות שחלות מחוק הכבלים והלוויין, ולהכין אותם לתקופה מסוימת,
נגיד עשר שנים או חמש שנים על הערוצים הייעודיים עד שהם יוכלו לעבור לערוץ
זעיר רגיל כמו שהגדרנו את זה. אחרת בשביל מה הגדרנו ערוץ זעיר ייעודי? זה
בלתי אפשרי. יש לך את הבעלויות על העיתונים ועל הרדיו ועל זה, זה אתה מוריד
פשוט את כל - - - , אז בשביל מה?

היו"ר יואב קיש:

מה שצריך רוצה לעשות ביום רביעי, ויכול להיות שזה יחסוך הרבה מהעניין, את
הזעיר ייעודי אני רוצה לבטל, להשאיר רק זעיר. גם זה יהיה רק בסכום בהוראת
שעה.

שרן השכל (הליכוד):

אבל אתה לא יכול.

היו"ר יואב קיש:

רגע, אני אסביר לכם, יש לזה היגיון. אני לא רוצה רגולציה של פיקוח על תוכן,
אני מעדיף שלא. אני כן אעשה - - -

שרן השכל (הליכוד):

אבל אתה עושה את זה בהוראת שעה לכמה שנים, יואב.

היו"ר יואב קיש:

שרן השכל, לא הפרעתי לך, אל תפריעי לי עכשיו. הקשבתי לך, אני רוצה להתייחס
לדברייך.

איילת נחמיאס ורבין (המחנה הציוני):

אבל זאת אמירה מאוד קיצונית, במיוחד הדיונים שהיו פה.

היו"ר יואב קיש:

אני אגיד לכם מה אני רוצה לעשות, אני רוצה שתחשבו על זה. הנושא הוא כזה,
הרי אני רוצה לחסוך את הפיקוח של הרשות השנייה על תוכן. לא תהיה לי ברירה,
בנושא ערוץ 24 אני חייב לעשות את זה, כי הם רוצים exception לאחזקות
צולבות, לכן עליהם כן. אבל כל האחרים - - -

דנה נויפלד:

ירדנו מזה?

היו"ר יואב קיש:

רגע, לא ירדנו.

איילת נחמיאס ורבין (המחנה הציוני):

ממש לא. זה כרגע מקובל רק עליו.

היו"ר יואב קיש:

אני מציע פה, ונדון על זה ביום רביעי. אני אומר את זה בכוונה עכשיו כדי
שנחשוב על זה. הרי אנחנו למעשה מגדירים ערוץ זעיר ייעודי כדי לתת לו את
הסביבה הרגולטורית שהוא הכיר, נכון? זה בעצם מה שעושים. מצד שני, אנחנו גם
רוצים לפתוח ערוץ זעיר שיהיה לתחרות, שיבואו שחקנים חדשים, שם גם להם צריך
לבנות סביבה תחרותית נפרדת. אני לא יכול לתת להם - - -

דב אברמוביץ:

שהם לא קיימים.

היו"ר יואב קיש:

הם עוד לא קיימים.

שרן השכל (הליכוד):

אבל אתה עושה את זה בהוראת השעה.

דב אברמוביץ:

בספק אם יהיו.

היו"ר יואב קיש:

רגע, רגע. שרן, נו, באמת, תני לי לסיים משפט. מקשיבים לך, אבל כשאני מבקש
ממך שתקשיבי, תרשמי הערות.

שרן השכל (הליכוד):

אני מקשיבה, ואני גם לא התפרצתי לפני כן.

היו"ר יואב קיש:

ולכן מה שאני מייצר, אני לא רוצה לעשות עבודה כפולה, כי יש הרבה דברים שאני
לא רוצה שיחולו על זעיר ולא על זעיר ייעודי. ולכן, אני אגדיר קטגוריה של
זעיר שאני מנקה אותה מהרבה מאוד רגולציה, ולזעיר ייעודי בעצם אני אגדיר
הוראת שעה שלא תהיה עשר שנים. אני מסכים איתך, היא גם לא תהיה שלוש שנים,
איפשהו בין לבין הטווח הזה, ושם הם יכנסו מבחינתי תחת הוראת השעה לנושא של
- - -

דנה נויפלד:

מה מייחד אותם בתקופה הזאת? לפי ההצעה שלך מה ייחד אותם?

היו"ר יואב קיש:

רק את ערוץ 24 ייחד, כי הוא רוצה אחזקות - - -

איילת נחמיאס ורבין (המחנה הציוני):

מה זאת אומרת?

היו"ר יואב קיש:

אני מסביר לך, תקשיבי רגע.

איילת נחמיאס ורבין (המחנה הציוני):

אני מקשיבה. אני רק מקשיבה.

היו"ר יואב קיש:

אני נותן להם הוראת שעה. מבחינתי אם ערוץ "הלא" או ערוץ 9 מחר יחליטו – אני
אגיד לך במה אני אגביל אותם.

איילת נחמיאס ורבין (המחנה הציוני):

"הלא" מחליט לשדר ברוסית ו-9 מחליט לשדר בערבית, זה מקובל עליך?

היו"ר יואב קיש:

זה מקובל עלי. תקשיבי רגע. בשביל לפשט את העניין אני אסביר לך למה, איילת.

איילת נחמיאס ורבין (המחנה הציוני):

אני אקשיב.

היו"ר יואב קיש:

איפה לא מקובל? לא מקובל עליי אם הם מוכרים בעלות. מה הכוונה? נגיד שהם
מוכרים 50% מהבעלות פתאום בשביל שחקן אחר שרוצה לעשות משהו אחר ולהרוויח,
אז הם מאבדים – אני מוציא אותם מהקטגוריה המוגנת. הרי הם בקטגוריה מוגנת
בהוראת שעה.

איילת נחמיאס ורבין (המחנה הציוני):

מהקטגוריה של הזעיר ייעודי או הקטגוריה של - - -

היו"ר יואב קיש:

אין זעיר ייעודי. הם בהוראת שעה כערוצים ייעודיים שעברו לקטגוריית זעיר.
אני רוצה לפשט, שם הם יקבלו כל מיני הטבות, כמו לא לשלם דמי מעבר ודמי
רישיון וכו'. ברגע שהם מוכרים בעלות, אז מבחינתי הם יצאו והם זעיר, תשלמו
דמי רישיון כפי שנקבע.

שרן השכל (הליכוד):

אבל בדיוק בשביל זה הגדרת את הזעיר הייעודי. אתה לא צריך להגדיר - - -

קריאות:

- - -

היו"ר יואב קיש:

לא רוצה עוד קטגוריה. אם אני מסבך אני לא אעשה את זה.

שרן השכל (הליכוד):

זה פשוט לומר שהזעיר הייעודי ברגע שמוכרים אותו אז חלים עליו כללי הזעיר
הרגיל.

היו"ר יואב קיש:

איילת, אם אני מסבך אז אני לא אעשה את זה. לא ניכנס לזה. מילה אחת לכל אחת
מכן, אבל המסר שלי, המטרה שלי היא לא לסבך. אם זה יסבך נשאיר את המצב ככה.
אני חושב שזה יפשט, אבל אולי אני לא מסביר את עצמי. איילת, ואחרי זה שרן,
ואחרי זה יוליה, וזהו.

איילת נחמיאס ורבין (המחנה הציוני):

אני מוכרחה להגיד, אומנם הפוקוס שלנו כרגע הוא על סוגיה שקשורה לערוץ
המוסיקה, אבל מבחינתי עצם זה שהעברנו בקריאה ראשונה את החוק עם 30%
המחויבות שידור ייעודי, ואני אמרתי את זה חזור ואמור תוך כדי ההכנה לקריאה
ראשונה, אני אמרתי בצורה חד-משמעית שעליי לא מקובל שערוץ ייעודי יהיה מחויב
בשידור של 30% בלבד מהתוכן שלו. אז עכשיו אתה רוצה להגיד לי שהוויכוח יהיה
בין 30% ל-75% שקיים היום, יכול להיות. אבל מה שקורה עכשיו, אתה בכלל לקחת
את הקערה ושפכת את הכול. עכשיו היינו ממוקדים בערוץ המוסיקה, אז זה קל, כי
ערוץ המוסיקה אומרים מראש: אנחנו ניקח על עצמנו את 75% ייעודי שיש עלינו
ממילא, אין לנו בעיה להישאר עם זה. עכשיו אתה אומר פתאום: רגע, כל הנחות
העבודה שלנו לא קיימות, ואני אומרת שבעיני בוודאי שלא.

היו"ר יואב קיש:

את לא מסכימה. אני מתחייב שאנסה לשכנע אותך. שרן, בבקשה.

שרן השכל (הליכוד):

אני מבינה מה אתה אומר, אבל למעשה כבר דיברנו על זה והגדרנו בדיוק את מה
שאתה אומר כערוץ ייעודי זעיר, ולכן אתה יכול פשוט להוסיף שם סעיף שבמידה
שאחד הבעלים של ערוץ ייעודי זעיר מעוניין למכור אותו, אז חלים עליו הדברים
רק של ערוץ זעיר ולא של ערוץ ייעודי זעיר.

היו"ר יואב קיש:

נכון, זה הרעיון.

שרן השכל (הליכוד):

אבל להתחמק מהעניין של הגדרה פוזיטיבית לערוץ ייעודי זעיר, אנחנו לא נצליח
לעשות את זה. זה בדיוק העניין של השמיכה של איתן כבל שאמר שאנחנו מנסים
לכסות את כולם.

איילת נחמיאס ורבין (המחנה הציוני):

זה לא נכון.

שרן השכל (הליכוד):

אנחנו צריכים להגדיר בהגדרה פוזיטיבית שחוק הלוויין והכבלים למעשה חל על
הערוצים הייעודיים הזעירים למשך חמש שנים, למשך שלוש שנים, עד שהם במשך
השלוש או חמש שנים יסתדרו ויעברו למתווה של ערוץ זעיר, כמו שאתה רוצה למעשה
לעשות.

אתי בנדלר:

זאת אומרת שמה שאת אומרת, ערוץ ייעודי זעיר לא ייטול רישיון לפי חוק רשות
השנייה, אלא ימשיכו לחול עליו הוראות חוק התקשורת?

שרן השכל (הליכוד):

הוראות חוק התקשורת בפיקוח של הרשות השנייה.

אתי בנדלר:

בסדר. זאת תפיסה לגמרי שונה.

היו"ר יואב קיש:

על זה ישבנו. יוליה, אחרונת הדוברים, בבקשה.

קריאה:

אדוני היושב-ראש, אתה יכול שוב להסביר את המתווה?

היו"ר יואב קיש:

עוד לא. ביום רביעי נדבר על זה. בבקשה, יוליה יושבת-ראש הרשות השנייה.

יוליה שמאלוב ברקוביץ:

רציתי, בבקשה, להסב את תשומת לבם של כולם, וגם דיברתי איתך על זה - - -

דנה נויפלד:

סליחה, לבקש משהו.

יוליה שמאלוב ברקוביץ:

חיכיתי הרבה זמן, תרשמי הערות, בבקשה.

היו"ר יואב קיש:

בבקשה. את בזכות דיבור, את לא צריכה להסביר.

איילת נחמיאס ורבין (המחנה הציוני):

ועליה אין איום של גזר דין מוות בניגוד אלינו.

יוליה שמאלוב ברקוביץ:

תרשמי הערות, זה דווקא יצא טוב. רציתי להגיד שמה שקורה כרגע, ומזה הכי
פחדנו כשדיברנו על הנושא הזה, זה שיש פה איזשהו סחר מכר בין המפוקחים
ואיזושהי מכירת חיסול של רגולציה בישראל. יושבים פה ארבעה ערוצים - - -

היו"ר יואב קיש:

לא, זה לא מכירת חיסול, לא להיסחף בעניין הזה.

יוליה שמאלוב ברקוביץ:

שנייה, בבקשה. אני חיכיתי באמת להגיד את זה כבר הרבה זמן, כבר כמה ישיבות,
וחשוב מאוד להעיר את תשומת ליבנו לנושא הזה. יש פה תחושה שכאילו ארבעת
הערוצים חושבים עכשיו איפה יותר נוח להם. אם לפי הוראות החוק כרגע, שאם אתה
תרצה אתה תעבור, אם לא תרצה תישאר. ועכשיו אני ויפעת צריכות פשוט להתחיל
לעשות מכירת חיסול – אצלי פחות כללים, ההיא תגיד: לא, אצלי פחות כללים, אני
יותר טובה, אני אגיד לה: אני יותר טובה. ויושבים פה ערוץ מוסיקה, ערוץ 9,
ערוץ 24 ו"הלא" TV, שבעוד שנה לחלקם נגמר הרישיון, ועושים טובה גדולה מאוד
למדינת ישראל שאנחנו נבוא ונחליט עכשיו בדיוק מה כל אחד רוצה.

היו"ר יואב קיש:

היא צודקת.

יוליה שמאלוב ברקוביץ:

אז קודם כול אני רוצה להגיד, חברים, צריך לשים לב לזה, אנחנו לא שוק פה,
ולא יכול להיות שארבעת הערוצים יחליטו מי ייתן להם יותר. לכן, אני חושבת
שההוראות צריכות להיות מאוד מאוד ברורות.

היו"ר יואב קיש:

מאה אחוז.

יוליה שמאלוב ברקוביץ:

רגע. אדוני, כתבתי ארבעה דברים, זה ממש חשוב לי, אדוני היושב-ראש. לא
יודעת, חוקים משתנים, הכנסת הזאת קיימת על מנת לשנות גם חוקים. אני מבינה
שפתאום נהיה פה קניין ופתאום זכות. רק לפני יומיים חלק מהערוצים פה רצו ולא
ידעו מה קורה איתם ואולי הם ייסגרו, אבל עכשיו פתאום למה אתם משנים לנו את
החוק, וזה הקניין שלנו וכו'.

דבר שלישי, אני לא מבינה איך יצאתם מנקודת הנחה שהכללים של הרשות השנייה
יותר גרועים ממועצת הכבלים והלוויין. לא הבנתי מאיפה זה בא.

איתן כבל (יו"ר ועדת הכלכלה):

זה לא עניין של גרועים. זה לא גרוע או טוב, זה לא היה ההקשר.

היו"ר יואב קיש:

נא לסיים.

נחשון אקסלרד:

זה עניין של רלוונטיות, לא גרוע.

יוליה שמאלוב ברקוביץ:

אני אסיים עוד דקה, בבקשה. ולכן, מאחר שהערוצים שקיימים פה לא יודעים
בדיוק, אני אומרת חד-משמעית שאנחנו צריכים לתת להם אופק רגולטורי. לא יהיה
מצב שאתם תקבלו עכשיו את הכללים הרגילים לערוצים המסחריים של הרשות השנייה,
אלא הם יותאמו בהתאמה לכל ערוץ וערוץ, וללא ספק בהתאם למה שהייתם בכבלים
ולוויין. אנחנו לפחות נשתדל.

היו"ר יואב קיש:

זה יצטרך לעבור בחקיקה. זה צריך להיות מסודר בחקיקה.

יוליה שמאלוב ברקוביץ:

ברור, זה צריך להיות בחקיקה, והמצב הזה לא יכול להיות. אני אומרת ליועצת
המשפטית, אתי, אני חושבת שהנושא הזה, תחליטו בעוד שנה אם אתם עוברים, לא
עוברים, טוב לכם, לא, זה פשוט לא יכול להיות. או שכולם נשארים בכבלים או
שכולם עוברים לרשות השנייה. לא יכול להיות מצב שאנחנו עושים פה התמחרות בין
הרגולטורים, וזאת הערה מאוד מאוד חשובה. תודה.

היו"ר יואב קיש:

תודה. אני רוצה להפנות את הדיון עכשיו, הצטרפה אלינו הגב' מיכל הלפרין
הממונה על הגבלים עסקיים, שלום, בוקר טוב. אני שמח שהצטרפת, שמעת את הדיון
הכי רלוונטי לעניין. רק הסביבה – אני רוצה טיפה לומר – יש לנו בחוק הרשות
השנייה בסעיפים 41 ו-42 התייחסות מאוד ספציפית לנושא בעלויות צולבות
ואחזקות. בעניין הזה אנחנו רצינו לשמוע גם את דעתך הכללית, וכמובן כל זה
בכפוף לחוקים האחרים שקיימים, חוק הריכוזיות וכיוצא בזה, ולשמוע מה דעתך
לגבי החקיקה הספציפית הזאת בחוק הרשות השנייה. כאשר הצוות שלך היה פה באמת
שותף לכל התהליכים.

אני רוצה להגיד דבר אחד שהייתי מאוד שמח שתתייחסי ספציפית וזה, אנחנו
פותחים פה ערוץ נוסף, ערוץ נוסף לטובת הגברת התחרות והמגוון בתקשורת
ובטלוויזיה שנקרא ערוץ זעיר, הכוונה היא לשחקנים חדשים שיכנסו ויפתחו
ערוצים חדשים לשידור. והשאלה, האם למשל שחקן קיים בשוק, ובטח גדול, כמו
"קשת", "רשת", 10, יוכל בהמשך, אם אנחנו חושבים שנכון לאפשר לו לפתוח אפיק
נוסף.

אתי בנדלר:

ערוץ מסחרי נוסף.

היו"ר יואב קיש:

ערוץ מסחרי נוסף זעיר עם כל מה שיש. בבקשה, הגב' הממונה על ההגבלים העסקיים
מיכל הלפרין.

מיכל הלפרין:

קודם כול, תודה רבה שהזמנת אותי, ותודה רבה לחברי הוועדה שהם מפנים את הזמן
כדי שאני אוכל לומר. אני מרגישה קצת שאני בעניין הזה של הבעלויות הצולבות
בן-אדם זר לתהליך, גם אמרתי לך את זה בשיחתנו המקדימה. הנושא של בעלויות
צולבות ומניעת בעלויות צולבות נועד בראש ובראשונה כדי לשמר פלורליזם
תקשורתי במדינת ישראל, זה ערך מאוד מאוד חשוב, זה ערך שחשוב שיישמר. אבל
אנחנו גם ברשות ההגבלים העסקיים וגם בוועדת הריכוזיות לא רואים את עצמנו
כבעלי הסמכות והאחריות לטפל בנושא של פלורליזם תקשורתי, זה נושא שמונח
לפתחם של משרד התקשורת ומשרד המשפטים. ואני מציעה שבעניין הזה תישמע בראש
ובראשונה עמדתם.

מבחינתנו כרשות הגבלים עסקיים כמובן שחוק ההגבלים העסקיים צריך להישמר ללא
שינוי.

היו"ר יואב קיש:

לא ניגע בחוק ההגבלים העסקיים.

מיכל הלפרין:

ובאמצעות חוק ההגבלים העסקיים אנחנו מתכוונים לשמור על מצבים של מיזוגים
בין ערוצי תקשורת או איחודים בין ערוצי תקשורת, שלהבנתנו פוגעים בתחרות
בשוק. תחרות בשוק, לא פלורליזם תקשורתי. ככל שמדובר בוועדת הריכוזיות, שאני
עומדת בראשה, ופועלת לאכיפת חוק הריכוזיות, ועדת הריכוזיות היא ועדה
ממליצה, והיא נותנת המלצות לרגולטור הרלוונטי בנושא של ריכוזיות כלל משקית.
שוב, לא בנושא של פלורליזם תקשורתי, אלא בנושא של ריכוזיות כלל משקית.
ולכן, בעינינו הנושא של פלורליזם תקשורתי ובעלויות צולבות הוא לא באחריותה
ובסמכותה של ועדת הריכוזיות, והוא לא באחריותה של רשות ההגבלים העסקיים.
ובאמת בהקשר הזה אני חושבת שהאוזן הקשובה צריכה להיות מופנית בראש ובראשונה
למשרד המשפטים ולמשרד התקשורת, שישמיעו את עמדתם בנושא הזה כמי שאחראים על
הערך שבשבילו הוקם האיסור של בעלויות צולבות.

היו"ר יואב קיש:

ספציפית לנושא, מבחינתך אם ערוץ גדול מחליט לפתוח ערוץ זעיר זה לא ה-scope
שלך לצורך העניין, זה מה שאת אומרת כאן?

מיכל הלפרין:

נכון. באופן כללי רשות ההגבלים העסקיים לא מונעת מגופים להתפתח, להתרחב,
ליזום עסקים חדשים, ליזום פעילויות חדשות, כל עוד הם לא דוחקים בדרך הזאת
את המתחרים שלהם החוצה. זה ה-ticket של רשות ההגבלים העסקיים, לזה היא
דואגת.

ועדת הריכוזיות, כשהיא תבוא להידרש לשאלה האם יינתן רישיון לגורם שכבר
מחזיק ערוץ מסחרי, בוודאי שתרצה לבחון היבטים של ריכוזיות כלל משקית, והיא
תעשה את זה, והיא תייעץ בהתאם, אבל בכפוף לשני החוקים האלה, שאני מבינה שהם
לא עומדים לפתחה של הוועדה כרגע, והם לא נתונים לחקיקה.

היו"ר יואב קיש:

לא.

מיכל הלפרין:

אלה הדברים שנשקול גם ב-capacity שלנו כוועדת הריכוזיות, גם ב-capacity
שלנו כרשות הגבלים עסקיים. ואנחנו לא נבוא לבדוק את הפלורליזם התקשרותי,
שהוא, כמו שאמרתי, ערך חשוב ומשמעותי וראוי, ובעניין הזה תישמע עצת היועצים
המקצועיים.

היו"ר יואב קיש:

רק עוד לשאלת הבהרה. בבקשה של רישיון נוסף יש הנחיה פה בחוק, סעיפים 41
ו-42, אז ברור שנבחן את הנושא הזה מבחינת הפלורליזם התקשורתי עם משרד
המשפטים ועם משרד התקשורת, אבל לתפיסתך, להבנתך, הסעיף הזה הוא עודף או
מיותר לקרוא לו? כי יש לך במילא את הכלים הנדרשים בחוק הריכוזיות ובחוק
ההגבלים. זה מה שהבנתי, או לא? אני פשוט רוצה להבהיר.

מיכל הלפרין:

קודם כול, מתן רישיון נוסף למישהו שיש לו רישיון זה נושא שלא עוסקים בו
בחוק ההגבלים העסקיים. חוק ההגבלים העסקיים יתפוס סיטואציות של מיזוגים בין
ערוצי תקשורת.

היו"ר יואב קיש:

והריכוזיות?

מיכל הלפרין:

לגבי ריכוזיות, הריכוזיות נכנסת לשטח כל פעם שבאים להקצות לגורם ריכוזי
רישיון בתחום תשתית חיונית, ותחומי התקשורת שאנחנו מדברים בהם, הם ודאי
תחומי תשתית חיונית.

דנה נויפלד:

הם גם גורם ריכוזי. כל מי שמחזיק גם ברישיון מתחום התקשורת, כמעט כולם
מוגדרים כריכוזיים, ככאלה.

מיכל הלפרין:

נכון. כמעט כל גורמי התקשורת הם גורמים ריכוזיים מכוח ההגדרה של מהו גורם
ריכוזי, ותחומי התקשורת - - -

היו"ר יואב קיש:

בסאם, ידעת שאתה גורם ריכוזי?

מיכל הלפרין:

כן, הוא יודע.

בסאם ג'אבר:

כבר קיבלתי הערות, מאוד מזמן ידעתי.

היו"ר יואב קיש:

מזמן ידעת.

קריאה:

ערוץ ייעודי הוא גורם ריכוזי בתקשורת.

מיכל הלפרין:

הייתה לנו שיחה על זה פעם. וגם הקצאת רישיון היא הקצאה בתחום תשתית חיונית,
ולכן זה יגיע לפתחה של ועדת הריכוזיות. ועדת הריכוזיות תשקול בין היתר האם
נוצרת כתוצאה מזה ריכוזיות גם בתחומי השליטה על התקשורת, אבל היא לא תשקול
מצבים של פלורליזם תקשורתי. ולכן, לא נכון להיתלות בה. בדיקה שתיעשה על-ידי
ועדת הריכוזיות היא בדיקה שמייתרת את הסעיף של בעלויות צולבות. זה לא פוגע
בסמכויות של ועדת הריכוזיות, אנחנו נעשה את עבודתנו ונמליץ, אבל אני לא
רוצה להשלות פה את חברי הוועדה, ועדת הריכוזיות היא לא תחליף לסעיף
הבעלויות הצולבות.

איילת נחמיאס ורבין (המחנה הציוני):

ברור.

היו"ר יואב קיש:

הבנתי. עוד שאלה, שמעת פה את הדיון הארוך סביב הנושא של האחזקות הצולבות
בערוץ 24, אני מבין מהצוות שלך, אנחנו פה לא סגורים בדיוק איך הוא יעבור
מבחינת הרישיון הפנימי, אבל מבחינת המתווה, אני מבין שאין לכם עם זה בעיה.

מיכל הלפרין:

בעניין הספציפי של ערוץ 24 ועדת הריכוזיות, אני מדגישה, קיימה שיחה והיו לה
דגשים, נדמה לי שהנציג שלי עורך-דין ברכנפלד העביר לך את הדגשים האלה,
מבחינתנו כוועדת הריכוזיות חשוב לנו מאוד שההגבלה של 25% חדשות, יהיו לא רק
חדשות אלא גם ענייני אקטואליה.

רועי פולקמן (כולנו):

לא 25% חדשות. זה שהוא לא תוכן ייעודי. חדשות אמרנו שאין בכלל.

איילת נחמיאס ורבין (המחנה הציוני):

חדשות אין בכל מקרה.

היו"ר יואב קיש:

שהוא לא תוכן. הסיכום הוא 75% מוסיקה, ובשאר לא יהיו חדשות.

מיכל הלפרין:

האיסור שב-25% יהיה איסור מספיק רחב שיכיל לא רק חדשות – תודה על הדיוק –
אלא גם ענייני אקטואליה, ענייני השעה, וכל ההגדרה הרחבה ביותר שאפשר לשאת
בה של דברים שהם הפריפריה של החדשות.

אתי בנדלר:

תוכניות בענייני היום.

היו"ר יואב קיש:

שמעתם? מקובל.

קריאות:

- - -

היו"ר יואב קיש:

אני רוצה במילה, דיברנו על הפלורליזם התקשורתי, אז אם אתן רוצות, משרד
המשפטים.

ליאור תמאם:

אפשר משפט?

היו"ר יואב קיש:

אתה לא תדבר בדיון הזה, אמרתי לך כשראיתי אותך, וביקשתי ממך לא להפריע.
בבקשה, משרד המשפטים ומשרד התקשורת.

אלידור בליטנר:

תודה. בהמשך לדברים שאמרה כבוד הממונה על ההגבלים, באמת הרציונליים של
הבעלויות הצולבות הם לא רק רציונליים של תחרות או ריכוזיות כלל משקית, בזה
חוק הריכוזיות וחוק ההגבלים מטפלים. המחוקק בחר לייחד מגבלות מיוחדות לעולם
התקשורת, כי הניתוח בעצם של עולם התקשורת - - -

היו"ר יואב קיש:

באיזו שנה הוא עשה את זה כשהוא בחר?

אלידור בליטנר:

יש כאן תיקונים, אני לא יודעת.

קריאות:

- - -

אלידור בליטנר:

יש תיקונים גם ב-2000, 2011.

רועי פולקמן (כולנו):

גם בחוק ערוץ הכנסת עסקנו בזה רק לפני שנה.

היו"ר יואב קיש:

מה שאני מנסה לשאול ולהבין זה האם זאת המדיניות שעדיין רווחת.

דנה נויפלד:

הכללים התעדכנו ב-2002, 2003, לפני המכרז השני.

היו"ר יואב קיש:

2002, 2003?

דנה נויפלד:

היה עדכון. היו קיימים עוד לפני, אבל היה גם תיקון משמעותי לפני המכרז השני
של ערוץ - - -

אלידור בליטנר:

כאמור, עולם התקשורת, אנחנו סבורים שניתוח בכלים כלכליים הוא לא מספיק.
הערך שמוגן בסעיפים הללו של הבעלויות הצולבות הוא בעצם הערך של המגוון בשוק
הדעות, בשוק הרעיונות. אנחנו מסתכלים על העולם הזה, אולי זה לא שוק במובן
הכלכלי, זה עולם הרעיונות ועולם הדעות. והמטרה היא בעצם למנוע שליטה של
יחידים בשוק הזה, בשוק הרעיונות, ולהבטיח את ביזור השליטה בשוק התקשורת.
אני קצת ארחיב. לשאלתך, אדוני, אנחנו סבורים שהרציונליים האלה עומדים
ואיתנים גם היום.

איילת נחמיאס ורבין (המחנה הציוני):

זאת אומרת שזה נוגע גם ל-51%.

היו"ר יואב קיש:

לא, זה משהו אחר, לא דיברנו על זה.

אלידור בליטנר:

אני מתייחסת באופן כללי עכשיו לסעיף 41.

היו"ר יואב קיש:

דיברנו על אחזקות צולבות.

איילת נחמיאס ורבין (המחנה הציוני):

נכון, אבל היא נגעה בנושא של ה- diversityשל הדעות.

היו"ר יואב קיש:

זאת כבר שאלה אחרת.

אלידור בליטנר:

בעצם הכוח הרב שנתון בידי משדרים ובידי עיתונים, בטח אם אנחנו מדברים על
חדשות, מצריך אסדרה שתבטיח שהכוח הזה לא ינוצל לרעה, לא לצרכים פוליטיים
ולא לצרכים מסחריים. בשוק תקשורת ריכוזי יותר קל לייצר יחסי קח ותן בין
בעלי השליטה באמצעי התקשורת לבין גורמי השלטון. במובן הזה ככה יותר קל
לגורמי שלטון להתערב בתוכן ולסכל ביקורת. אנחנו בעצם רוצים להבטיח שכוח
המיקוח של אותם אמצעי תקשורת, שלא יהיה כוח מיקוח חזק מול גורמי השלטון.

פיזור השליטה, כמו שכבר נאמר כאן לא פעם, מיועד לייצר תחרות שתעודד גיוון
ופלורליזם בדעות. אתם חברי הכנסת בעצם אומרים שהחקיקה הזאת מיועדת לכך, היא
מיועדת לייצר תחרות, היא מיועדת לייצר מגוון דעות. בעצם סעיפי הבעלויות
הצולבות לכך הם מכוונים, הם מכוונים לזה במישור הבעלות, הם רוצים לייצר
ריבוי ידיים שיחזיקו באמצעי תקשורת, שלא יהיה מיעוט ידיים שיחזיק באמצעי
התקשורת, דווקא כדי לייצר מגוון בדעות. ולכן, המגבלות האלה הן חשובות והן
צריכות להמשיך להתקיים.

איתן כבל (יו"ר ועדת הכלכלה):

אבל נוצר קצת מצב אבסורדי שהעניין הכלכלי מחליש את ריבוי העמדות. החולשה
הכלכלית מייצרת מצב שבו הפלורליזם שאת רוצה לדבר עליו לא מתקיים, הם הולכים
ונחלשים.

מיכל רפאלי כדורי:

ערוצים חלשים הכי כפופים ללחצים פוליטיים.

אתי בנדלר:

אבל אם תפתח את סעיפי הבעלויות הצולבות תחליש אותן עוד יותר.

רועי פולקמן (כולנו):

זה יהיה עוד יותר, ברור.

איתן כבל (יו"ר ועדת הכלכלה):

לא אמרתי.

רועי פולקמן (כולנו):

אפרופו שיחות, דיונים, יהיה לך גם טלוויזיה, גם אותו הבעלים, כי זה גם
טלוויזיה, גם עיתון.

היו"ר יואב קיש:

ששש, בואו נעשה דיון מסודר. סליחה, רשות הדיבור לחבר הכנסת איתן כבל,
בבקשה.

איתן כבל (יו"ר ועדת הכלכלה):

סליחה, אני לא פותח דיון, אתי, אבל אני אומר לך שעולם התקשורת הוא לא כמו
שישבנו לפני עשר ו-15 שנה באולם הקטן, זה עולם אחר. מי שמנסה להתקדם
בבעלויות צולבות בכל הגישה והתפיסה למה שהיה מחריב את שוק התקשורת, כי היום
העולם קיבל פרצוף אחר לגמרי.

היו"ר יואב קיש:

נכון, מציאות אחרת.

רועי פולקמן (כולנו):

לא הבנתי מה אתה אומר.

איתן כבל (יו"ר ועדת הכלכלה):

אני אסביר.

רועי פולקמן (כולנו):

שערוץ הטלוויזיה והעיתון יהיו אותו דבר, אותם בעלים. אני מנסה להבין,
ש"בזק" ו"וואלה" וערוץ 2 יהיו – צריך להבין מה אתה רוצה.

אתי בנדלר:

אולי בדיוק צריכים להרחיב את ההוראות על מניעת בעלויות צולבות גם לאמצעי
תקשורת שהיום לא מעוגנים בזה.

היו"ר יואב קיש:

רגע, אתי, סליחה, תני לו לסיים.

רועי פולקמן (כולנו):

שאותו אתר אינטרנט יחזיק את אותו עיתון ואת אותו ערוץ טלוויזיה.

היו"ר יואב קיש:

רועי, תן לאיתן, הוא יסיים את דבריו ואתה תדבר.

איתן כבל (יו"ר ועדת הכלכלה):

כפרה עליך, אפילו לא צריך לפרשן אותי.

רועי פולקמן (כולנו):

אז תסביר.

איתן כבל (יו"ר ועדת הכלכלה):

מנסה. הנקודה היא כזאת, וזה הדיון, יכול להיות שהוא לא מתקיים, לצערי.
הדיון הזה שעולם התקשורת צריך לעבור למבנה אחר לגמרי של כוחות מרכזיים
שמתחרים זה בזה. היום כמי שכל הזמן מלווה פה את הדברים, אנחנו מתעסקים עם
הערוצים, ערוצי טלוויזיה, רדיו, אבל הם לא החלק החזק – במחילה ממיכל, כשאתה
בא ומתייחס לגופים כמו yes, טלפוניה - - -

היו"ר יואב קיש:

מה עם פייסבוק?

איילת נחמיאס ורבין (המחנה הציוני):

לא משנה, נו, ברור, הכול.

איתן כבל (יו"ר ועדת הכלכלה):

אני עוד אפילו לא עליתי - - -

היו"ר יואב קיש:

לא קפצת לשם.

איתן כבל (יו"ר ועדת הכלכלה):

לא קפצתי לשם.

היו"ר יואב קיש:

אבל שם מתנהלת המלחמה.

איתן כבל (יו"ר ועדת הכלכלה):

שנייה. אני מדבר קודם כול על המסגרת בה אנחנו חיים, והיא עברה שינוי דרמטי.
ולכן, אני מאלה שחושבים שצריך להתחיל לחשוב, אני אומר את הדברים בקול,
שיכול להיות שבמבנה צריך שהתחרות תהיה, אני מעדיף בין "הוט", yes, "סלקום",
"פרטנר", בכוחות – אתה יודע שהם זה.

איילת נחמיאס ורבין (המחנה הציוני):

כאילו שווים.

היו"ר יואב קיש:

נכון.

איתן כבל (יו"ר ועדת הכלכלה):

מאשר כל היום אנחנו פה מתעסקים עם יעה, הולכים ואוספים מאחורי כל מיני
כאלה, עוד 100,000 הוא ייפול, כן מעל 10% נצטרך לתת לו – אני אומר את
זה - - -

אסף אמיר:

10% זה משמעותי.

קריאות:

- - -

איילת נחמיאס ורבין (המחנה הציוני):

הוא נתן רק דוגמה.

איתן כבל (יו"ר ועדת הכלכלה):

אני אומר סתם דוגמה, כדי לא לייצר מצב שבו כולם בסוף כולם מתרסקים. זו
המגמה, זה מה שאני מתכוון, אתי.

אסף אמיר:

פלורליזם? אנחנו יכולים לדבר.

היו"ר יואב קיש:

אני רוצה להגיד דבר אחד. מאיפה זה בא? למה היה לי חשוב?

איתן כבל (יו"ר ועדת הכלכלה):

ככל שאני נכנס פנימה, זה כל הזמן טלאים.

היו"ר יואב קיש:

איתן, למה היה לי חשוב שנדבר על זה? אני מסכים שאנחנו לא הולכים, חוץ
מהנושא של 24, לא נעשה פה עכשיו רפורמה בתחום הממונה על ההגבלים.

איתן כבל (יו"ר ועדת הכלכלה):

ברור, אי-אפשר להתעלם מזה, זה כל זמן קופץ.

היו"ר יואב קיש:

אבל רציתי לנצל את ההזדמנות הזאת, ואני אומר את זה לחברי הכנסת, תסתכלו מה
קורה בעולם. בעולם נהיית מלחמת עולם, במירכאות, בין התשתיות לבין קבוצות
המדיה הגדולות, ויש לך שחקנית כמו "דיסני" שמחזיקה באלף ואחד דברים, והיא
יכולה להתמודד, כי מול מה היא מתמודדת? היא מתמודדת מול גוגל ומול פייסבוק
ומול קבוצות מדיה אחרות, ופה אנחנו שומרים את כולם קטנים.

דנה נויפלד:

דווקא שם יש דיון הגבלי.

היו"ר יואב קיש:

בסדר, אבל תראי איך הדברים מתנהלים שם.

איתן כבל (יו"ר ועדת הכלכלה):

שם מתעסקים עם זה.

היו"ר יואב קיש:

מה אמר איתן, אנחנו פה חיים במציאות הישראלית של לפני 15 שנה, אם לא יותר,
שבאמת יש כמה ערוצים והאינטרנט עוד לא שם, ומול זה אנחנו מנסים לראות שלא
תהיה ריכוזיות, אבל המשחק לא בגזרה הזאת בכלל. הגזרה התהפכה לגמרי. לא נשנה
פה, שלא ישתמע ממני שעכשיו נשחק ונשנה.

איתן כבל (יו"ר ועדת הכלכלה):

ברור שלא, אני רק אומר - - -

היו"ר יואב קיש:

אבל אני אומר שדווקא יכול להיות שצריך לחשוב על עולם שבו יש לנו ארבעה
שחקנים חזקים, כמו שנתת את הדוגמאות של יצרני התשתית – תכף נשמע גם את מיכל
מ-yes, מעניין יהיה לשמוע את דעתך בעניין הזה – שכן מחזיקים ב"קשת", ההוא
מחזיק ב"רשת", שיש להם גם יכולת במקומות אחרים באינטרנט. ויש קבוצות מדיה
עם תשתית שמתמודדות ומסוגלות להביא תחרות, ולא עכשיו "קשת" ו"רשת" - - -

דנה נויפלד:

אין בעיה של תשתית.

היו"ר יואב קיש:

סליחה שאני לוקח את הדוגמה של "קשת", "רשת" וערוץ 10, שאתם יודעים מה,
אנחנו יושבים פה בחדר, ואני אומר במילה הכי פשוטה, אם אנחנו – אנחנו לא
מישהו אחר – לא נקל על הערוצים המסחריים, אז נמצא את עצמנו לא עוד הרבה זמן
עם פחות מערוץ מסחרי אחד שקורס. וזאת, לדעתי, אחריות שלנו. בבקשה, מיכל.

איתן כבל (יו"ר ועדת הכלכלה):

בוודאות.

מיכל רפאלי כדורי:

מה שרציתי להגיד, אנחנו קצת עשינו בדיקה בעולם, ויש לכנסת גוף שיכול לעשות
מחקר, אין היום בעולם פלטפורמה רב-ערוצית, לוויין, כבלים, שלא מחזיק גם
ב-broadcasters בכל העולם, באירופה, בארצות-הברית, גם בערוצי חדשות.

היו"ר יואב קיש:

אתה מבין, רועי, זה עולם אחר.

מיכל רפאלי כדורי:

מי שרוצה לחזק ולדאוג לפלורליזם שידאג לערוצים חזקים ולא לערוצים חלשים.
ערוצים חלשים הם אלה שהכי מושפעים מהפוליטיקה.

איתן כבל (יו"ר ועדת הכלכלה):

נכון.

מיכל רפאלי כדורי:

אם אתם רוצים שיישארו פה "קשת", "רשת", 10 לעד אז תאפשרו - -

היו"ר יואב קיש:

יותר. אנחנו רוצים עוד.

מיכל רפאלי כדורי:

- - באיזושהי צורה בעידן של פייסבוק וגוגל ו-Netflix, תאפשרו באיזושהי צורה
לבחון את האפשרות – ואני לא יכולה לדבר בשם "הוט", אני יכולה לדבר רק בשם
yes – שפלטפורמות כמו yes יוכלו להיכנס באיזושהי אחזקה ב-broadcaster,
ואולי לאפשר שהם לא יצטרכו להתמזג אלא יוכלו להישאר שלושה כאלה עם אחזקות
של פלטפורמות. אני חושבת שהעולם השתנה, ואין שום סיבה לא לבחון את זה, כי
אחרת יצטרכו להתמודד רק עם פייסבוק, גוגל ו-Netflix שיחסלו את כולנו.

היו"ר יואב קיש:

עורכת-דין נגה, בבקשה.

נגה רובינשטיין:

בקצרה בהמשך לדברים שאמרת. אתם רוצים יותר, אבל היותר הזה, בין אם אתם
רוצים ובין אם לא, יהיה יותר חלש, מכיוון ששוק הפרסום הוא שוק מוגבל
בטלוויזיה, הוא לא יגדל, הוא רק יצטמצם, ואתם משטיחים מאוד את התמונה של
הערוצים המסחריים. התוצאה שתהיה מכל הדבר הזה – הרי גם כרגע שלושת הערוצים
המסחריים לא ישרדו במתכונת הקיימת. תוסיף עוד גורמים שיתווספו, זה בסדר
גמור, רק צריכים לדעת שהתוצאה של הדבר הזה תהיה ערוצים חלשים יותר. חלשים
יותר ביכולת הביקורת שלהם, חלשים יותר בהפקות המקור שלהם.

היו"ר יואב קיש:

ומה? חשבתי שתתייחסי לאחזקות צולבות, מה שדיברה פה גב' רפאלי כדורי.

נגה רובינשטיין:

תראה, אני לא אתייחס ספציפית לאחזקות הצולבות כי אני לא יודעת מה עומד כאן
על הפרק ומה הרלוונטיות לערוצים מסחריים. אני כאן אומר באופן עקרוני שברור
שצריך לפקוח את העיניים, ויכול להיות גם במתכונת שהיועצת המשפטית של הוועדה
רמזה עליה. זאת אומרת שיש כאן גופים הרבה יותר עוצמתיים כשאנחנו כאילו
מתנהלים בעולם מקביל. היה דיון אצל חבר הכנסת כבל בעניין גוגל ופייסבוק.

כל נושא הפרסום וכל נושא הבעלויות הצולבות לחלוטין לא רלוונטי לחוקים האלה.
ויש כאן עולם מקביל שהוא הרבה יותר גדול, הרבה יותר חזק, והרבה יותר
רלוונטי לכל מה שקורה גם בתחום השידור - -

מיכל רפאלי כדורי:

והוא בין-לאומי.

נגה רובינשטיין:

- - וגם בתחום הפרסום, ויש התעלמות מוחלטת בספירה הזאת, שאני מבינה שהדיון
הוא נקודתי כאן, התעלמות מוחלטת מכל מה שקורה בספירה הקיימת. אני מברכת
מאוד על הדיון שהיה אצל חבר הכנסת כבל, אבל אם לא יהיו צעדים אופרטיביים
באופן מיידי כל הדיון שלנו הוא פיקציה אחת שלמה.

היו"ר יואב קיש:

תודה. חבר הכנסת רועי פולקמן.

רועי פולקמן (כולנו):

נראה לי שהבסיס הוא שאנחנו מסכימים שיש פה נושא שצריך לדון בו הרבה יותר
לעומק מאשר מה שהוא ה-scope של הצעת החוק הזאת ספציפית, ולכן אני לא יודע
אם זה המקום לזה, לפתוח עכשיו את כל דיון הבעלויות הצולבות על הדרך.

היו"ר יואב קיש:

- - - את תפיסת העולם שלך.

רועי פולקמן (כולנו):

זה ברור. יש פה שני עולמות תוכן, בצד הכלכלי ברור שיש פה בעיה, ויש לכאורה
יתרון בעלויות על מגוון פלטפורמות שמשלימות אחת את השנייה, זה ברור. מצד
שני, לגבי השיח התקשורתי, לא פעם אנחנו מגלים שהסרת רגולציה מעודדת
ריכוזיות, אנחנו רואים את זה בכל העולם היום. התפיסה שאומרת שהסרת רגולציה
מבטיחה תחרות, בכל התחומים – אנחנו עוסקים המון בוועדת הכלכלה, ואתם יודעים
במה זה, בשוק המזון, שוק הבנקים, בכל התחומים האלה – ואתה רואה שהסרת
רגולציה מייד מייצרת יתרון לגודל לכמה גורמים שיודעים להשתלט על השוק.

עכשיו אני מתמודד על זה עם חברות המזון הגדולות, ואתה מגיע למצב שיש לך שתי
חברות מזון במדינת ישראל שיודעות להפיץ, וככל שאין רגולציה זה מה שקורה. זה
מה שגם יקרה בשוק התקשורת אם זה לא ייעשה בצורה מושכלת. זאת אומרת, אנחנו
נרים את הרגולציה, שיש בה היגיון, אתה אומר, ל- yes גם תהיה איזושהי
פלטפורמה של עיתון וגם יהיה להם אולי איזה אתר אינטרנט מוביל - -

איילת נחמיאס ורבין (המחנה הציוני):

ברור שזה כוח לא - - -

רועי פולקמן (כולנו):

- - ואז מה שיקרה, יישארו לך שני גופים במדינת ישראל.

מיכל רפאלי כדורי:

אבל תלמדו מה קורה בעולם, חברים, אנחנו כמו עיר בארצות-הברית בגודל שלנו,
ובכל העולם יש סינרגיות.

רועי פולקמן (כולנו):

הדוגמה של ארצות-הברית היא דוגמה בדיוק ללמוד איך לא עושים את זה.

מיכל רפאלי כדורי:

גם אירופה.

רועי פולקמן (כולנו):

כיוון, עוד פעם, שבדיוק בשיח הזה הרי מה יקרה לך? אנחנו מגלים שחייב להיות
לך בעלים דומיננטי שישלוט ביותר מ-50%, ב-90%,80%,70%, 100%, מהשוק, ואז
אתה מגלה שאתה בסוף נשלט. כל שיח הדעות במדינה, אפרופו, רק חווינו את זה
לאחרונה בפרשיית השיחות של ראש הממשלה עם מוזס, לצורך העניין, שאתה בסוף
תגיד, תחשוב שהעוצמה שלו תהיה שלא רק שהוא מחזיק בעיתון גדול, אלא יש לו גם
את האתר המוביל בישראל, וגם ערוץ תקשורת broadcast המוביל בישראל, אז תחשוב
מה הפוטנציאל של הון-שלטון.

שרן השכל (הליכוד):

אבל זה מה שקורה היום. כשאנחנו מסירים את הרגולציה ואתה פותח את זה, זה
בדיוק ההפך.

רועי פולקמן (כולנו):

מה שאני אומר, שפוטנציאל ההון-שלטון הוא אין-סופי. ברגע שמה שיקרה, במדינת
ישראל שיהיו לך שני גופים, אולי שלושה שישלטו בכל המדיה. אני מבין שהשוק
משתנה, וזה שווה דיון רחב, אבל אני אומר שבשוק הדעות, גם בארצות-הברית זה
מתחיל להיראות ככה. היום אנחנו נמצא את עצמנו במצב שלא רק שאלו שני גופים
ששולטים בזה, זה בסוף שני בני אדם ששולטים בזה. תראה את הסיפור עם אלוביץ,
שעשינו כאן לא מעט דיונים על סיפור "בזק" - - -

דנה נויפלד:

צריך לזכור ש- yesזאת חברה מצוינת והכול, היא נשלטת על-ידי גוף שהוא לא קטן
וזניח שנקרא "בזק".

רועי פולקמן (כולנו):

ברור. אז יש לך תשתית ששולטים בה 96% משוק התשתית הזאת, וגם בעלות על אתר
אינטרנט, ומחר גם בעלות על broadcast ועל ערוצי פלטפורמה - -

אסף אמיר:

ועל כל התוכן.

רועי פולקמן (כולנו):

- - וזה בן-אדם אחד. לכן אני אומר, במדינה כמו ישראל זה דיון גדול, צריך
לנהל אותו, אבל הסיכון כאן הוא עצום.

היו"ר יואב קיש:

תודה. אז יש לנו עוד כמה דוברים, אבל הממונה צריכה ללכת, אני אתן לה לסיים,
ואז נמשיך.

מיכל הלפרין:

אני צריכה ללכת, אני רק רוצה להגיד, הדיון הזה שמתנהל בעיני הוא דיון מאוד
חשוב. אני מאוד שומעת את מה שמיכל רפאלי כדורי אומרת, את מה שנגה
רובינשטיין אומרת, מה שאומרים חברי הכנסת כבל ופולקמן, אלו דברים מאוד מאוד
חשובים. אני לא בטוחה שנכון שהפלטפורמה לדון בהם תהיה אגב דיון בהצעה שבאה
לדון בערוץ 20 או בערוץ 24.

איתן כבל (יו"ר ועדת הכלכלה):

ברור שלא.

ליאור תמאם:

גברתי, מה לגבי תעשיית הטלוויזיה והתוכן בישראל?

היו"ר יואב קיש:

סליחה, אל תפריע, אתה איבדת את הזכות שלך לדבר. אני ביקשתי.

ליאור תמאם:

אני שומע כל הזמן שמדברים רק כלכלית, על כלכלה, כלכלה, כלכלה.

היו"ר יואב קיש:

תקשיבו שניכם. אתם רוצים לצאת?

אסף אמיר:

- - -

ליאור תמאם:

- - -

היו"ר יואב קיש:

אתם שניכם, לא, ככה לא יתנהל הדיון.

אסף אמיר:

בסדר, נלך.

היו"ר יואב קיש:

עוד מילה אתם יוצאים.

ליאור תמאם:

אנחנו נלך, בסדר.

היו"ר יואב קיש:

אז אתם תצאו.

אסף אמיר:

עדיף. אם אתה משתיק אותנו עדיף שנלך.

היו"ר יואב קיש:

טוב, בבקשה, תצאו החוצה, תחזרו אחרי ההפסקה. בבקשה.

אסף אמיר:

זאת לא הפסקה, אתה לא נתת לנו לדבר פעם שלישית.

היו"ר יואב קיש:

אתם לא תדברו עכשיו כשאני מדבר.

אסף אמיר:

זה ברור.

היו"ר יואב קיש:

אסף, אף מילה. שב, אף מילה. ואיך קוראים לזה שלידך?

אסף אמיר:

ליאור תמאם - -

היו"ר יואב קיש:

תקשיב מה היה פה, אסף הפריע - - -

אסף אמיר:

- - מאיגוד התסריטאים.

היו"ר יואב קיש:

אסף, אל תענה. אסף ניסה, נדחף, ראיתי אותו, אמרתי לו בסדר, והמשיך וצעק,
אמרתי לו: בגלל שאתה צועק אתה לא תדבר.

אסף אמיר:

לא צעקתי.

היו"ר יואב קיש:

ראיתי שאתה רוצה, וראיתי שאתה חבר שלו, והיה לי חשוב שאתה תדבר, ושלחתי
שילכו וייקחו את השם שלך כדי שתדבר, ואיך אתה גומל לי בהתפרצות. לא יהיה.

ליאור תמאם:

אתה צודק, אני מתנצל, זה פשוט חשוב מול הממונה.

אסף אמיר:

אבל חשוב לנו פשוט לממונה.

היו"ר יואב קיש:

אז אתה תמתין כמו כולם. אתה שומע מה אני אומר לך, אתה תמתין כמו כולם.

ליאור תמאם:

כן, אני מתנצל.

היו"ר יואב קיש:

אף מילה משניכם, אתם תדברו כשאני אתן לכם לדבר. לא רוצה עכשיו לשמוע.

אסף אמיר:

מילה אפשר?

היו"ר יואב קיש:

לא. עכשיו לא. עכשיו הממונה.

אסף אמיר:

אבל הממונה הולכת.

היו"ר יואב קיש:

עכשיו הממונה מסכמת.

אסף אמיר:

אבל רצינו לדבר משהו - - -

היו"ר יואב קיש:

הרבה אחרים לא דיברו. בבקשה.

אסף אמיר:

אבל התחום שלנו מול הממונה.

קריאות:

- - -

היו"ר יואב קיש:

אז נא לצאת, תוציא את שניהם, הם לא מסוגלים לשבת פה בשקט.

ליאור תמאם:

אנחנו גם חלק מהכלכלה הזאת, אנחנו חלק מעולם התקשורת.

אסף אמיר:

אנחנו חלק מהשיח הזה. מה קרה לכם? אתם נותנים לו לדבר. רק ערוצי תקשורת, רק
ערוצים.

ליאור תמאם:

הדיון מתנהל כאילו יש רק ערוצים סביב הדבר הזה.

היו"ר יואב קיש:

תחזרו אחרי ההפסקה.

אסף אמיר:

לא, אנחנו לא - - -

היו"ר יואב קיש:

אל תחזרו, תעשו מה שאתם רוצים.

אסף אמיר:

כי אתה לא נותן לנו לדבר.

היו"ר יואב קיש:

מבחינתי אחרי ההפסקה אתם יכולים לדבר.

אסף אמיר:

זאת פעם שלישית אתה לא נותן לנו לדבר.

היו"ר יואב קיש:

כי אתם לא מסוגלים לנהל פה דיון.

אסף אמיר:

זה לא, בפני כולם אתה - - - לנו אתה לא מנהל דיון.

ליאור תמאם:

אנחנו מנהלים דיון ורק אותנו אתה - - -

היו"ר יואב קיש:

אף אחד לא מפריע, רק אתם.

ליאור תמאם:

את כולם אתה שואל.

אסף אמיר:

את כולם אתה שואל, אתה מתנצל, אתה מבקש הסברים, לנו אתה לא נותן לדבר פעם
שלישית.

ליאור תמאם:

עם כולם אתה מתייעץ.

היו"ר יואב קיש:

נא להוציא אותם.

אסף אמיר:

הממונה היא האדם הכי חשוב פה בחדר כרגע, ובתחום של התקשורת יש גם שוק הפקה,
כולו מחוסל פה - - -

היו"ר יואב קיש:

אין פה עוד? נא להוציא אותו החוצה.

איילת נחמיאס ורבין (המחנה הציוני):

רגע, אבל זה חשוב.

היו"ר יואב קיש:

לא, אני לא מוכן להתנהל ככה.

איילת נחמיאס ורבין (המחנה הציוני):

אבל חשוב, הוא רוצה להישמע בפני הממונה.

היו"ר יואב קיש:

לא בהתנהלות הזאת. תקשיבי טוב, איילת, לא בהתנהלות הזאת.

אסף אמיר:

אני לא אחזור, זאת פעם רביעית - - -

היו"ר יואב קיש:

בסדר, שלא יחזור.

איילת נחמיאס ורבין (המחנה הציוני):

יואב, אבל חשוב לו להישמע בפני הממונה.

היו"ר יואב קיש:

איילת, יש הרבה שרוצים לדבר.

אסף אמיר:

זה לא הגיוני, זה לא סביר, אבל באמת.

איילת נחמיאס ורבין (המחנה הציוני):

הם מייצגים את היוצרים. אבל הם היחידים של היוצרים, נו, באמת, יואב.

אסף אמיר:

זה לא סביר. אנחנו באים הנה שנים, זאת פעם ראשונה שמשתיקים אותנו ככה.

איילת נחמיאס ורבין (המחנה הציוני):

יואב, זה לא ילד.

היו"ר יואב קיש:

תקרא, בבקשה, שיהיה פה עוד סדרן, ותוציא אותו גם בבקשה.

אסף אמיר:

לא, אנחנו הולכים. מותר לארוז?

מיכל הלפרין:

מה שאני מבקשת לומר זה שהנושא שנגענו בו פה הוא נושא מאוד חשוב, והוא יצביע
על איך ייראה עולם התקשורת בעתיד. אני מציעה שלא נדון בו אגב ערוץ 20 או
אגב ערוץ 24, אלא נקיים בו דיון, שיח פנים ממשלתי רציני על כל ההיבטים שלו
בדה-ריכוזיות - - - תקשורת.

היו"ר יואב קיש:

אבל תעשו את זה.

מיכל הלפרין:

וזה יבוא לא על דרך של קריאת ביניים למשהו שהוא אחר אלא כדיון מובנה
ומסודר. זה מה שאני מנסה להגיד.

היו"ר יואב קיש:

אז אני מסכם את העניין הזה כשאני פונה לידידי חבר הכנסת איתן כבל יושב-ראש
ועדת הכלכלה לזמן דיון בנושא לכל הגורמים הרלוונטיים, ואני מבקש מנציגי
הממשלה והרגולטורים לבוא עם חוות דעת מגובשת בעניין. אני חושב שאנחנו
במציאות כלכלית עסקית מסחרית אחרת לגמרי ממה שהיה כשהחוקים האלה נכתבו.
והבקשה הזאת אליך, וזה בידיים שלך.

מיכל רפאלי כדורי:

אולי תבקשו גם סקירה עולמית לדיון?

היו"ר יואב קיש:

לא להפריע עכשיו. תודה רבה. אתה רוצה שהיא תשמע?

איתן כבל (יו"ר ועדת הכלכלה):

לא, זה בסדר.

היו"ר יואב קיש:

תודה רבה. אני מודה לך שהגעת, הממונה על ההגבלים.

היו"ר יואב קיש:

אני רק רוצה לומר משפט בעניין הזה. תשמע, ההפניה הזאת עולה בכל דיון שאנחנו
עוסקים פה בוועדת הכלכלה, בעיקר כשמובאים בפנינו טלאים. אתה יודע, עם כל
הכבוד לי, אני אומר את זה, ויש כבוד בעניין הזה, הנקודה היא שזאת תפקידה של
מדינה. זאת אומרת, כל החקיקות שאנחנו עוסקים בהן בעולם התקשורת - - -

היו"ר יואב קיש:

צריכות לנבוע מהאסטרטגיה הזאת.

איתן כבל (יו"ר ועדת הכלכלה):

הן צריכות לנבוע מהאסטרטגיה. אתה יודע למה הגדרתי שאתה רץ עכשיו עם יעה?
כיוון שאין הגדרת-על שיודעת לסדר מחדש את עולם התקשורת, אז אתה צריך כל
הזמן כמו הילד עם האצבע ללכת ולסגור פתחים, זאת הבעיה. אבל אני לוקח את מה
שאתה מעלה, ואין ברירה כנראה, אלא להתחיל להניע את העניין הזה לשם, שהקולות
ישמעו.

היו"ר יואב קיש:

תודה רבה. יש עוד אנשים שרוצים להתייחס לאחזקות צולבות? איתן, אתה יכול
להחליף אותי רגע, בבקשה? תודה. אני מתנצל.

שרן השכל (הליכוד):

אני רוצה להגיד משהו.

מיכל רפאלי כדורי:

בבקשה, אני גם אשמח לדבר.

אתי בנדלר:

נדמה לי שיש כאן איזושהי אי-הלימה.

היו"ר יואב קיש:

אני אשמע רגע מה אתי רוצה להגיד.

אתי בנדלר:

מילים מאוד מאוד קצרות. אני חושבת שאין מחלוקת, ואני הבעתי את דעתי כבר אני
חושבת בישיבה הראשונה שדנה בהצעת החוק הזאת, שיש עודף רגולציה וחייבים
להפחית רגולציה, כמובן גם לערוצים המסחריים.

איילת נחמיאס ורבין (המחנה הציוני):

טוב שאמרת את זה.

אתי בנדלר:

בוודאי. אבל אין קשר, להבנתי, בין הפחתת רגולציה לבין שינוי כללי הבעלויות
הצולבות, משום שהמטרה של - - -

היו"ר יואב קיש:

זה נושא אחר.

אתי בנדלר:

לכן אני רואה שיש כאן איזושהי - - -

איילת נחמיאס ורבין (המחנה הציוני):

אבל יש מימשק, אתי.

אתי בנדלר:

מנסים כאילו לכרוך את הדברים האלה.

איילת נחמיאס ורבין (המחנה הציוני):

יש מימשק.

היו"ר יואב קיש:

לא.

אתי בנדלר:

אני מדברת בעיקר אל חברת הכנסת שרן השכל, לכן היה לי חשוב לדבר לפני שתביעי
את עמדתך. גם בנושא הבעלויות הצולבות יש בעיה מאוד גדולה, כמו לגבי רגולציה
בכלל, על ערוצי תקשורת שהיום אין לגביהם רגולציה, למרות שהם משדרים. ואני
מדברת על ערוצי תקשורת באינטרנט, שהוזכרו כאן, למשל וואלה, למשל ynet,
וכו'. לא נכון לפטור אותן מכל רגולציה ולהכביד רגולציה רק על אלה שמשדרים
בטלוויזיה, מה גם שהיום שידורי אינטרנט מועברים גם בטלוויזיה.

היו"ר יואב קיש:

נכון.

אתי בנדלר:

יש צורך ברפורמה מאוד מאוד משמעותית, ואני חוזרת וקוראת כל פעם מחדש לממשלה
שתבחן את כל ההיבטים בעניין הזה, ולגבש איזושהי תפיסה ראויה, רוחבית על כל
ערוצי התקשורת. אבל אי-אפשר בשם הקריאה לרפורמה המתחייבת והחיונית כל כך
בשוק הזה לומר: אנחנו נצמצם את דרישת – באופן כללי, אני לא מדברת על דבר
נקודתי כמו ערוץ 24 כרגע – בשם הקריאה הזאת לרפורמה חיונית ולהקלות
רגולטוריות לומר שאנחנו פוטרים גם בלי מחשבה, בלי ראיית-על את נושא
הבעלויות הצולבות - -

איילת נחמיאס ורבין (המחנה הציוני):

אני לא חושבת שזאת הכוונה.

אתי בנדלר:

- - שהמטרה שלהן היא בסך הכול בין היתר – ואני אשים את זה על השולחן –
למנוע איומים של כלי תקשורת חדש על גורמי השלטון. צריכים לזכור שזאת אחת
המטרות החשובות ביותר של מניעת בעלויות צולבות.

היו"ר יואב קיש:

איתן, תודה.

אתי בנדלר:

סליחה, היה לי מאוד חשוב לומר את הדברים האלה.

(היו"ר איתן כבל, 10:51)

היו"ר איתן כבל:

שרן.

שרן השכל (הליכוד):

תודה רבה. אתי, קודם כול, הדברים האלו הם חשובים. נכון, המטרה פה של החוק
היא לא לבוא ולבטל את כל החוק ואת כל הרגולציה ואת כל הפיקוח, ובעצם ליצור
פה איזשהו מערב פרוע, ממש לא. במצב הזה באמת עלול להיווצר מצב שבו איזשהו
אדם אחד ירכז לתוכו את כל הכוח ויחסל לאט לאט את כולם. אבל זה בדיוק ההפך,
זה מה שאנחנו יוצרים על-ידי כל הרגולציה והביורוקרטיה שהייתה עד עכשיו.
בעצם היא ריכזה את כל הכוח אצל שני אנשים או שלושה אנשים עיקריים בתוך השוק
הזה. זה גם מה שקרה כמעט בכל שוק, כולל שוק המזון. הרי מדינת ישראל נתנה
לשתי בעלות כוח בשוק המזון את כל האפשרות ליבוא במכסות ודברים כאלה, והן
יצרו מונופול. כל הכוח היה אצלן, ואחרים לא יכולים למעשה להתחרות בהם.

מה שאנחנו מייצרים פה הוא למעשה בדיוק ההפך. בארצות-הברית, גם אם יש פיקוח
ורגולציית מינימום, אבל להם יש CNN ו-"פוקס ניוז", ו-SNBC, ו-ABC, וכל כך
הרבה ערוצים שבהם אפשר פשוט לבוא ולבחור.

רועי פולקמן (כולנו):

את משווה כאן מדינה של 300 מיליון איש, יש קצת הבדל. להבדיל, עוגת פרסום
קצת יותר גדולה.

איילת נחמיאס ורבין (המחנה הציוני):

אבל איך אפשר להשוות בכלל את השווקים האלה?

יוליה שמאלוב ברקוביץ:

אנחנו רחוק מארצות-הברית.

קריאות:

- - -

שרן השכל (הליכוד):

סליחה, לא התפרצתי.

איילת נחמיאס ורבין (המחנה הציוני):

אז מה? אבל אפשר להגיד לך שזאת השוואה מופרכת.

שרן השכל (הליכוד):

הריכוזיות שיש היום במשק הישראלי היא אך ורק בגלל רגולציה ופיקוח עודף שיש
פה במדינת ישראל.

רועי פולקמן (כולנו):

ממש הפוך. כל הרפורמה בסלולר הייתה עדכון הרגולציה.

שרן השכל (הליכוד):

רועי, הקשבתי לך ולא התפרצתי למרות שכעסתי על הדברים שאמרת.

רועי פולקמן (כולנו):

כל המחקרים מראים שאת טועה, אין נתון אחד שתומך בזה. זה בדיוק הפוך ממה שאת
אומרת, הסרת הרגולציה דוחפת לריכוזיות.

שרן השכל (הליכוד):

רועי, לא התפרצתי לדבריך, תיתן לי לסיים את דבריי.

רועי פולקמן (כולנו):

זאת לא ביורוקרטיה. אבל על מה את מבססת את זה? דעה, מותר לך להגיד הכול.

שרן השכל (הליכוד):

גם אותי מאוד הכעיסו דברים שאמרת.

רועי פולקמן (כולנו):

בסדר, זה פשוט לא נכון מה שאת אומרת.

שרן השכל (הליכוד):

ולמרות זאת לא התפרצתי לדבריך ולא קטעתי אותך. גם התחרות בשוק הסלולר הייתה
על-ידי התרת חסמים.

רועי פולקמן (כולנו):

ממש לא נכון.

שרן השכל (הליכוד):

כן, ולהכניס עוד מתחרים לשוק.

רועי פולקמן (כולנו):

לא, עדכון הרגולציה, לא הסרת הרגולציה.

היו"ר איתן כבל:

סיימי, יקירה.

שרן השכל (הליכוד):

אנחנו מדברים גם פה בדיוק על אותו דבר, אנחנו נותנים עכשיו, אנחנו מסירים
רגולציה ופיקוח - -

רועי פולקמן (כולנו):

מעדכנים.

שרן השכל (הליכוד):

- - וביורוקרטיה עודפת - -

רועי פולקמן (כולנו):

ביורוקרטיה כן.

שרן השכל (הליכוד):

- - על מנת לתת למתחרים נוספים לבוא ולהיכנס לתוך השוק הזה ולהתחרות בשוק,
שכן, שהוא ריכוזי. וצריך לעשות את זה במידה הנכונה, לוודא שאנחנו לא רומסים
הכול ופותחים איזשהו מערב פרוע. נכון, אבל יש פה כל כך הרבה פיקוח עודף
שאנחנו צריכים לבטל.

היו"ר איתן כבל:

תודה.

שרן השכל (הליכוד):

שזה ייצור מצב של תחרות בריאה כמו שאנחנו רואים את כל הערוצים האחרים.

היו"ר איתן כבל:

תודה, שרן.

רועי פולקמן (כולנו):

על העיקרון אני מסכים, אבל לא בכל מחיר. על העיקרון של לצמצם ביורוקרטיה.

היו"ר איתן כבל:

סליחה. פולקמן. כולנו מתבלבלים.

רועי פולקמן (כולנו):

אבל זאת לא מילת הקסם של רגולציה.

היו"ר איתן כבל:

כל אחד מדבר מהמקום שלו. בשורה התחתונה אנחנו סך הכול פה מעדכנים, מנסים
להציל אותם, זה כולה טלאי.

איילת נחמיאס ורבין (המחנה הציוני):

זאת הבעיה.

היו"ר איתן כבל:

סליחה, זה המצב.

שרן השכל (הליכוד):

נכון, לצערי הרב.

היו"ר איתן כבל:

סליחה, בואו לא נמריא ונצא מחוץ לאטמוספירה כאילו אנחנו עושים פה עכשיו
איזה חוק שפותח את השוק ומייצר תחרות חדשה. לא.

שרן השכל (הליכוד):

אבל הוא עושה את זה, איתן, אי-אפשר להתעלם מזה שהוא עושה את זה.

היו"ר איתן כבל:

אין כאן שום תחרות. הרי מה הנקודה? שכל אחד מהכוחות האלה נכון לרגע זה –
"הלא" הערבי, אנחנו אומרים: ואללה, נתפלל שרק ישרוד, 9 אנחנו מתפללים שרק
ישרוד.

אתי בנדלר:

נכון.

היו"ר איתן כבל:

זה לא שיש כוחות ממול.

איילת נחמיאס ורבין (המחנה הציוני):

שכולם יושבים ומחכים להיכנס.

היו"ר איתן כבל:

הכוחות שממול אלו הכוחות בערוץ 9, אלו הערוצים הלא ישראלים. הערוצים מול
"הלא" עומדים לא לתחרות פה, אלא תחרות - - -

איילת נחמיאס ורבין (המחנה הציוני):

ברור, אל-ג'זירה.

שרן השכל (הליכוד):

אל-ג'זירה, נכון.

יוליה שמאלוב ברקוביץ:

ברור.

היו"ר איתן כבל:

אל-ג'זירה והאחרים.

שרן השכל (הליכוד):

בגלל זה אנחנו עושים את זה - - -

היו"ר איתן כבל:

חברים, אנחנו יותר מדיי חופרים במקום, תכף יצא נפט. העניין הוא כזה, ברור
לנו - - -

אתי בנדלר:

הלוואי.

איילת נחמיאס ורבין (המחנה הציוני):

לא רע, גם טוב.

קריאה:

אנחנו רוצים גז. היום זה גז, לא נפט.

היו"ר איתן כבל:

חברים, לדעתי, אתי, אנחנו יותר מדיי מתחפרים בתוך התהליך הזה, ברור לנו
שצריך לתת פה לארבעת הערוצים האלה את השלייקס הזה שנותן להם בצורה מכובדת,
מאוזנת, לחיות ולהתקיים, וצריך למצוא אם זה דרך מועצה כזו או דרך רשות
כזאת. הרי לא נייצר מצב שיקשה עליהם עוד יותר, וברור שכל השוק הזה חייב
התייחסות אחרת לגמרי. אתי, רצית לומר משפט. איילת, את אחריה.

אתי בנדלר:

חברת הכנסת השכל, אכן, הרעיון הוא לפתוח את השוק למתחרים נוספים, אבל אם
המתחרים הנוספים יוחזקו בידי בעלי המחזיקים כרגע, אז לא פתחת לתחרות.

היו"ר איתן כבל:

נכון.

שרן השכל (הליכוד):

אבל אומרים שברגע שהם עוברים מערוץ ייעודי מזערי ומוכרים אז הם יהיו
מחויבים כבר לעבור לערוץ זעיר רגיל.

איילת נחמיאס ורבין (המחנה הציוני):

עכשיו תחליטי, או שאת רוצה לפתוח את השוק או שאת לא רוצה לפתוח את השוק, את
צריכה להחליט.

שרן השכל (הליכוד):

- - - בגלל ההטבות האלו של הערוצים - - -

היו"ר איתן כבל:

די, שרן. הלוואי והם יהיו במקום של בכלל השתלטות על השוק, והלוואי שיעלו.

איילת נחמיאס ורבין (המחנה הציוני):

אני רוצה רגע להגיד משהו. בדיון הזה לפעמים יש רגעים שאני אומרת לעצמי,
רגע, זאת פשוט בדיחה, כי מישהו כאילו לא מכיר את השוק, לא מכיר את גודל
עוגת הפרסום, כאילו לא מבינים שום דבר. בפתח הדיונים אמרתי שאנחנו נמצאים
במצב שתוך כדי העברת החקיקה הזאת אנחנו עשויים למצוא את עצמנו במצב שבכלל
אחד מהערוצים המסחריים חייב להתמזג עם הערוץ השני כדי לשרוד.

אנחנו מדברים על שוק בישראל, צריך להגיד את האמת, שהוא אטרקטיבי רק במידה
מסוימת. אגב, ערוץ 10 לתקופת זמן לא מבוטלת היה אטרקטיבי רק משום שהוא באמת
סיפק איזושהי פלטפורמה לכוח. יש גם עיתון כזה שלאורך תקופה די ארוכה לא היה
בו שום יתרון כלכלי, היתרון הכלכלי היחיד שהוא נתן זה הכוח. ועל כן אנחנו
לא יכולים לגעת בטח לא בנושא הבעלויות הצולבות, אלא אם כן אנחנו מחליטים
לקיים באמת דיון עומק בנושא מבנה שוק התקשורת וההשפעות וההשלכות.

ולכן אני גם הפרעתי לאלידור, משום שרציתי להבין האם למשל הם רואים שינוי
מתחייב, למשל בנושא מי מחזיק את הערוצים והאם מותר בעלות של יותר מ-51%,
שהיא סוגיה שקשורה ולא קשורה לערוץ המוסיקה, כי זה יכול להיות גם קשור
לערוצים אחרים, כי אנחנו יודעים שזה אותו מקרה.

נחשון אקסלרד:

זה קשור גם לערוץ 9 וגם לערוץ "הלא".

דב אברמוביץ:

זה קשור לכל הערוצים הייעודיים.

איילת נחמיאס ורבין (המחנה הציוני):

רגע, אל תפריעו לי. אני יודעת שזה קשור ל"הלא", וזה מה שעמדתי לומר, לא
צריך לעזור לי. תודה רבה. אני רוצה להגיד לכם, יש כאן אנומליה מוחלטת
בדיון, משום שהתחלנו באמת מאיזשהו דבר, כמעט הייתי אומרת מינימלי, והתפתחנו
לכיוונים כמו איזה, באמת, אופייני קצת לכנסת, איזה מן אימפריאליזם רגולטורי
וחקיקתי ששולח זרועות וידיים ל-701 כיוונים.

תאמינו לי, באמת, אני לא מבינה איזו רפורמה אנחנו רוצים להוציא תחת ידינו.
אם אתם מבינים, אני אשמח אם תסבירו לי. אני אומרת לכם, אנחנו הולכים למקום
בעייתי ומסוכן. אם אנחנו רוצים להתעסק בנושא הערוצים הייעודיים, וכולנו
רוצים שיהיו ערוצים ייעודיים, אז השתכנעתי שיש פה בעיה, אז בואו נטפל באמת
בבעיית הערוצים הייעודיים.

אני מוכרחה להגיד עוד משהו בעניין, תסלח לי שאני חוזרת לזה, אבל עצם זה
שאנחנו לא מאמצים את הנושא של רגולטור אחד יחיד ומיוחד לשוק התקשורת ולא
מטפלים בזה – ואתה היית דווקא מאוד מאוד עיקש בעניין הזה של ברית-המועצות.
נניח שזה לא הפתרון הנכון, ואגב, הפתרון הוא לבטל את שני הרגולטורים ולבנות
רגולטור אחר, יכול להיות. באמריקה הגדולה, לחברת הכנסת השכל היה נוח
להתייחס לשוק באמריקה, אבל באמריקה יש FCC, אף אחד לא משלם להם, אגב, הם
ממומנים על-ידי המדינה. כן, ה-FCC לא ממומן על-ידי הערוצים המשדרים, הוא
רשות שלטונית, רשות מבצעת. אז בואו נלך את כל המהלך. אם רוצים ללכת מהלך
קטן בואו נלך מהלך קטן באמת. אם רוצים ללכת מהלך גדול, צריך ללכת גם עליו
באמת.

ומילה אחת על היוצרים. מאוד לא נוחה לי ההתנהלות של היוצרים פה. מאוד לא
נוחה לי. אבל הם – אני אומרת את זה כל פעם בצורה הכי לא נעימה – הם בתחתית
שרשרת המזון. וכשאנחנו לא מגינים עליהם, ואני יודעת שאתה עושה כל מאמץ בכל
חקיקה להגן עליהם, בסוף מה שהם רצו בסך הכול, לדעתי, זה להישמע בפני הממונה
על ההגבלים העסקיים, שהיא תשמע פעם אחת את הקול שלהם. אז עם כל הוויכוחים,
באמת, אני מבינה את האילוצים של חבר הכנסת קיש.

רועי פולקמן (כולנו):

שיכנסו לפגישה, לא?

איילת נחמיאס ורבין (המחנה הציוני):

אבל בסוף בסוף בסוף עם כל ההתנהלות הבעייתית שלהם, ואתה ספגת מהם, ואני
ספגתי מהם, כל אחד מאיתנו בתורו ספג מהם קריאות לא לעניין, בסוף צריך לזכור
שהם בתחתית שרשרת המזון.

לאה ורון:

ומשפיעים על איכות השידורים.

איילת נחמיאס ורבין (המחנה הציוני):

ברור, ברור.

היו"ר איתן כבל:

אני אגיד לך, איילת, בשני משפטים איך אני רואה את העניין הזה. הנקודה היא
כזאת, אנחנו מנסים לתת פתרון לא קטן או גדול, לתת פתרון לבעיה. עכשיו, מה
העניין? כיוון שכמו שאמרתי אין אסטרטגיית-על לתוך כל העניין הזה, אז אתה
מנסה לחיות בתוך התנאים המתקיימים. אין מה לעשות, אני לא רוצה להיכנס עכשיו
לעניין ברית-המועצות למה היא לא קמה.

איילת נחמיאס ורבין (המחנה הציוני):

ברור.

היו"ר איתן כבל:

לא סתם היא לא קמה, כדי שלא יהיה עוד יותר גרוע.

איילת נחמיאס ורבין (המחנה הציוני):

נכון, אבל אני זרקתי את זה כדוגמה למשהו – גררתי את זה לדיון בגלל שאנחנו
עסקנו בזה שנתיים, ועוד לפני זה.

היו"ר איתן כבל:

לכן מה שאני מנסה לומר כאן, אני לא היושב-ראש, יש את חברי יואב קיש, הנקודה
היא כזאת, יש כאן שני כוחות, צריך גם להגיד את זה, איילת, אנחנו לא תמימים,
אף אחד מאיתנו, כבר מזמן איבדנו את כנראה את תמימותנו, יש כאן את הייעודיים
שאתה רוצה לתת להם שם כזה או אחר כדי להוציא אותם לדרך; ומצד שני יש את
המסחריים הגדולים שגם הם נאנקים תחת - - -

איילת נחמיאס ורבין (המחנה הציוני):

בגלל זה הזכרתי את זה, נכון.

היו"ר איתן כבל:

נכון. זה הכול. האמת, לא נעים לי להגיד שההטבות שתינתנה או לא תינתנה - -

איילת נחמיאס ורבין (המחנה הציוני):

לייעודיים.

היו"ר איתן כבל:

- - למסחריים, אין להם דבר וחצי דבר עם הערוצים הייעודיים והקטנים. גם זה
צריך להיאמר.

איילת נחמיאס ורבין (המחנה הציוני):

ברור שלא. אבל אני מרגישה שאנחנו שולחים ידיים, אנחנו כאילו מנסים לתפוס
מפה ולתפוס מפה ולתפוס מפה, ואנחנו מפספסים את המטרה שלשמה התכנסנו בוועדה
הזאת.

(היו"ר יואב קיש, 11:01)

זיו מאור:

היושב-ראש, אני יכול להציע פתרון?

היו"ר יואב קיש:

כן. זיו, בבקשה.

זיו מאור:

תודה, היושב-ראש. הפתרון שאני מציע, פתרון מעשי, להבנתי, שמכסה כהוראת מעבר
את כל הטענות, שערוץ זעיר שהחזיק ברישיון לערוץ ייעודי לפני כניסתו של החוק
לתוקף יהיה פטור מההוראות הנוגעות לבעלויות צולבות לתקופה של חמש שנים
מכניסת החוק לתוקף, ויחולו הוראות סעיף 5 לחוק הריכוזיות. סעיף 5 לחוק
הריכוזיות מקנה לרשות השנייה את הסמכות לדון בשאלה האם בעלויות צולבות כאלה
ואחרות פוגעות בתחרותיות בשוק שעליה היא אמונה, תוך חובת התייעצות עם הרשות
להגבלים עסקיים.

היו לי ספקות לגבי ההצעה הזאת עד ששמעתי את הממונה מדברת. לאחר ששמעתי את
מה שהיא אומרת, בסופו של דבר המומחיות של הרשות השנייה בתחום הזה תישמר. זה
יהיה לתקופה מוגבלת שבמהלכה יהיה זמן לכנסת לדון בשאלה האם מעצבים מחדש את
כל הבעלויות הצולבות. ומאחר שהפטור הזה יינתן לתקופה מוגבלת לקבוצה מאוד
מאוד מוגבלת, הסכנה בפגיעה באינטרסים שעליהם נועדו להגן הבעלויות הצולבות
נפתרת.

אני רק אצביע על כך שהבעיה נוגעת לא רק לקשרים בין "קשת" לבין 24, אלא גם
לקשרים בין ערוץ 20 לבין "קול חי", ולשאלת בעלות הבעלים האחד שקיימת גם
בערוץ "הלא" TV וגם בערוץ 20.

רועי פולקמן (כולנו):

זה נכון.

נחשון אקסלרד:

וגם בערוץ 24 וגם ב-9.

רועי פולקמן (כולנו):

כן, אבל עדיין אי-אפשר לתת פטור. אתה נותן מתנה לרישיון.

היו"ר יואב קיש:

נחשון אקסלרד, בבקשה. סליחה, אני רק מודיע לפורום, אנחנו נעשה ב-12:30
הפסקת צהריים עד 13:00, ואז נתכנס חזרה לדיון.

נחשון אקסלרד:

נקודה נוספת, נדבך נוסף שצריך להכניס לתוך סיפור ה-51%, שהוא גם כן משהו
שלא היה חל על ערוץ כמו "הלא" TV תחת חוק התקשורת וחל עליו תחת חוק הרשות
השנייה, היא גם עניין של רישיון לשידורי רדיו. כאשר יהיה מכרז, ואנחנו
מבינים שאמור להיות מכרז חדש לרדיו אזורי בשפה הערבית, שנכון להיום יש רק
אחד כזה, כלומר, אם אנחנו מדברים על פלורליזם אז זה זה. על-פי חוק התקשורת
בסאם ג'אבר, למרות שהוא הבעלים של ערוץ "הלא" TV, לא הייתה שום מניעה שהוא
ייגש למכרז רדיו אזורי ברשות השנייה לכשיצא, תחת חוק הרשות השנייה נכון
להיום הוא יהיה מנוע מלעשות את זה, גם על זה צריך לתת את הדעת.

ובסופו של דבר, תראה, באמת העניין של הערוץ הערבי הוא שונה מאוד משאר
הערוצים הייעודיים בהיבט הזה, מדינת ישראל צריכה להחליט אם היא רוצה ערוץ
בשפה הערבית שמנוהל ומופק ונערך על-ידי ערבים אזרחי ישראל או שהיא רוצה
לשלוח את ערביי ישראל לצפות באל-ג'זירה, אל-מנאר, ושאר ערוצי צרינו. זה
המצב.

היו"ר יואב קיש:

תודה. מי עוד רצה? בבקשה, דב.

דב אברמוביץ:

ההערה היחידה שלנו לעניין הבעלויות הצולבות זה באמת בנושא ה-51%. ואני רוצה
רק להזכיר לאדוני שערוץ 9 חייב לשדר חדשות מאז קיומו. במידה רבה חלק גדול
מזכות קיומו זה שידור החדשות בגלל הסיבות שנאמרו פה גם לגבי הערוץ בערבית.

היו"ר יואב קיש:

מה קשורות החדשות לעניין עכשיו?

דב אברמוביץ:

כיוון שההצעה שהעלה אדוני ביחס ל-24 זה שהוראות הבעלות הצולבת לא יחולו
בתנאי שהוא לא משדר חדשות.

היו"ר יואב קיש:

אבל אתם לא בעלות צולבת, אתם מגבלת אחזקת בעלים יחידים.

דב אברמוביץ:

זה באותו סעיף.

היו"ר יואב קיש:

אותו סעיף, אבל זאת לא אותה בעיה. הבעיה הזאת משותפת לעוד כמה שחקנים.

יוליה שמאלוב ברקוביץ:

יש גם את הרדיו - - -

דב אברמוביץ:

כל הערוצים הייעודיים מוחזקים כרגע על-ידי בעלים יחידים.

דנה נויפלד:

אפשר לשאול מה ב"קול חי"? איפה הבעיה ב"קול חי"?

היו"ר יואב קיש:

לא "קול חי". דיבר "הלא" TV על מכרז. מה זה "קול חי"?

דנה נויפלד:

אבל מישהו דיבר על "קול חי".

היו"ר יואב קיש:

לא מכירים.

דנה נויפלד:

זיו מאור, לא קשורים ל"קול חי"?

היו"ר יואב קיש:

לא. אבל מה שכן, כמו שאומר באסם, כשהוא רוצה ללכת למכרז רדיו הם יכולים גם,
אחד מהבעלים אם הוא ירצה ללכת למכרז רדיו.

דנה נויפלד:

אבל זאת הבעיה של בעלויות צולבות.

קריאות:

- - -

שרן השכל (הליכוד):

יואב, בערוצים הייעודיים הזעירים לתקופה מסוימת, בעצם עד שהם עוברים את
הערוץ הם יכולים להחזיק ברישיון של הכבלים והלוויין.

היו"ר יואב קיש:

אני לא חושב שאנחנו צריכים להוסיף מגבלות לבעלויות צולבות בנושא אחזקות של
ערוצים זעירים בדיוק מהסיבה הזאת. אין ספק שברגע שהם כבר לא זעירים ויוצאים
מהקטגוריה אז יש משמעות, אבל כל עוד הם בקטגוריה, הם בתוך איזושהי גינה
מוגנת שאנחנו כמחוקקים רוצים לטפח כדי שיביאו תחרות, זאת התפיסה.

דנה נויפלד:

אבל זה בריבוי של ערוצים. אפשר לענות רגע?

היו"ר יואב קיש:

כן.

דנה נויפלד:

יש פה כמה בעיות שעולות ומתחברות ביחד. קודם כול, כמו שאמרנו, בעניין של
הבעלויות הצולבות זאת שאלה שהיא מאוד מאוד מורכבת ומשפיעה. אגב, החלקים
המעניינים שהעלית מיכל הם לא קשורים לטלוויזיה שמחזיקה טלוויזיה אלא
דווקא - -

היו"ר יואב קיש:

תשתית.

דנה נויפלד:

- - לתשתית. ואלו השאלות הגדולות שנידונות, אגב, בארצות-הברית, ויש עם זה
בעיות מאוד גדולות, זה לא עובר כל כך בקלות כמו שמיכל אומרת.

מיכל רפאלי כדורי:

זה קיים בפועל.

דנה נויפלד:

שגר ושכח. יש שם בעיות מאוד גדולות עם רכישה של חברות - - -

היו"ר יואב קיש:

אני מבקש רגע, סליחה, ממנהלת הוועדה, ברשותך, להזמין ממרכז המחקר והמידע
עבודה שתרכז את השוק העולמי בנושא אחזקות צולבות בשוק התקשורת בהתייחסות
לגורמי תוכן, תשתית ומשדרים. תודה.

דנה נויפלד:

נושא קטן.

איילת נחמיאס ורבין (המחנה הציוני):

אני רק רוצה לבקש גם, זה חשוב בעבודה הזאת, וזה לא מסובך, ויכול להיות
אפילו שיש להם את זה זמין, מי הגורם המפקח על שוק התקשורת בכל המדינה ואיך
הוא ממומן. מי הגורם המפקח. אצלנו הרשות השנייה, מי שמממן אותה למעשה אלו
הערוצים המסחריים. נתתי כדוגמה בארצות-הברית את ה-FCC, שהיא הזרוע הביצועית
של הממשלה.

היו"ר יואב קיש:

אני יכול להגיד לך שאמרתי פה בוועדה שבעיני זה שהרשות השנייה ממומנת על-ידי
המשדרים זאת תקלה.

איילת נחמיאס ורבין (המחנה הציוני):

זה מה שנקרא אי-נוחות בלשון המעטה.

היו"ר יואב קיש:

זה משהו שחייב להיפסק, אבל לא יהיה כנראה בפוקוס של זה.

אתי בנדלר:

וכנראה שזה שוב בכלל.

איילת נחמיאס ורבין (המחנה הציוני):

נכון, אבל חשוב שיהיה לנו את הבנצ'מרק העובדתי להישען על זה.

היו"ר יואב קיש:

אגיד לך את האמת, הייתי רוצה להתמקד יותר בשאלה, לפחות בעבודה הזאת, לא
לערבב את הרגולטור ואיך הוא ממומן. אני רוצה להתמקד בתפיסה של הקבוצות
והאחזקות הצולבות, חשוב לי שבזה הם יתמקדו.

איילת נחמיאס ורבין (המחנה הציוני):

אבל יש קשר בין הדברים.

היו"ר יואב קיש:

אפשר להוסיף את זה כשאלה, ומי הרגולטור. עזבי את המימון.

איילת נחמיאס ורבין (המחנה הציוני):

זה לא מסובך.

היו"ר יואב קיש:

ברגע שאמרת לי מימון את מצביעה על איזו נקודה פה שהיא בעיה. עזבי, מי
הרגולטור זה בסדר. בואו נמשיך הלאה.

דנה נויפלד:

השאלה שדווקא מיכל רצתה לדון בה זאת לא השאלה שאתם מתעסקים בה כרגע שקשורה
לאחזקה ספציפית של הגופים השידוריים ולאו דווקא גופי התשתית, אני חושבת
שאלו שאלות שונות. אלו שאלות חשובות אבל שונות. אגב, המעבר הזה של להיות
בעל רישיון מסחרי לפי חוק הרשות השנייה יש לו משמעות, ולכן לומר: אנחנו
עושים פה איזשהו גידור, מגדרים את הערוצים הייעודיים יוצר בעיני קושי.

היו"ר יואב קיש:

אני יודע, בגלל זה אמרתי את זה.

דנה נויפלד:

אבל אני רוצה לדבר על הקושי המעשי. הקושי המעשי, מאוד קשה – וזה כעין
ניסיון רגולטורי – להורות לגוף שכבר פועל בשוק, מבוסס בשוק, להגיד לו:
תמכור את אחזקותייך. גם לרשות להגבלים זה לא דבר שעושים.

איילת נחמיאס ורבין (המחנה הציוני):

זה לא טריוויאלי.

דנה נויפלד:

זה לא טריוויאלי בכלל, זה לא עניין פשוט בכלל. גם בקבוצה שמיכל, קבוצת בת,
היו כל מיני הוראות שייתנו בעבר למכירה, ואז בסוף לא נמכרו. להגיד היום אתה
מחזיק מחר אתה לא מחזיק זה לא דבר פשוט בכלל מבחינה מעשית, וצריך לקחת את
זה בחשבון. אנחנו עושים פה איזה משחק אקדמי כזה, הוא יחזיק ככה, זה יהיה
לתקופה מוגבלת, ואחר כך הוא יבוא.

איילת נחמיאס ורבין (המחנה הציוני):

אני אמרתי את זה בהנחת עבודה.

היו"ר יואב קיש:

אבל יש פה הסכמה. את מדברת על ערוץ 24?

דנה נויפלד:

לא. ערוץ 24 במצב שונה, כי הם אומרים: אנחנו לוקחים על עצמנו - - -

היו"ר יואב קיש:

חשבתי שדיברת על ערוץ 24.

דנה נויפלד:

דיברתי על מצב שבו אתה מגדר ואומר: רק ערוץ זעיר יכול להחזיק ערוץ כזה או
ערוץ אחר ואחר כך כשהוא יגדל אז הוא ימכור. כשערוץ אומר: אני עושה אז זה
בהסכמה, כמו שאומר ערוץ 24, אז - - -

היו"ר יואב קיש:

דיברת על משהו אחר. על הרדיו דיברת?

דנה נויפלד:

כן, לדוגמה.

אלידור בליטנר:

לא רק על הרדיו.

דנה נויפלד:

כשערוץ 24 אומר את זה, הוא לוקח על עצמו בהסכמה, הוא אומר: אני מודיע כאן –
אגב, לאכוף את זה, אם מחר הם - - -

איילת נחמיאס ורבין (המחנה הציוני):

אבל הוא גם מניח, זאת הנחת עבודה.

דנה נויפלד:

אבל אנחנו מדברים פה על גופים אחרים, שחלק קיימים, חלק עוד לא באו לעולם,
חלק עוד לא חושבים שאולי יתמודדו במכרז לערוץ רדיו, כן או לא, ואולי אחר כך
אם הם יגדלו אז אולי הם ימכרו. ליצור הסדרים כאלה שהם זמניים ותלויים אחר
כך בליצור מערכת שמחייבת אותם למכור זה לא כזה פשוט. בא אדם עושה השקעות
בשוק, זוכה במכרז להשקעות, אפילו בא לבקש רישיון בלי מכרז, זה השקעות בשוק,
זה פרסום, יש אנשים שעובדים שם, הם בעלי עניין בתוך מה שהם עושים, לא כל כך
מהר באים ומוכנים למכור. ערוץ 24 לוקח את זה על עצמו, זאת סיטואציה אחרת
לגמרי מאשר מצב שבו אתה יוצר איזה עולם דמיוני שאומר: מחר הוא יגדל, היום
הוא זעיר, אבל אתה מקווה. אגב – אני חושבת שאף ערוץ זעיר לא רוצה – לא
יודעת רוצה, מקווה, אני חושבת, להרוויח ולגדול, לא חולם על להישאר זעיר,
ואחר כך אולי אני אמכור את האחזקות האחרות שלו. לא כזה פשוט.

היו"ר יואב קיש:

נכון. בבקשה, מיכל.

מיכל רפאלי כדורי:

אני רוצה רק משפט אחד, ואני אומרת את זה לגמרי תיאורטי ועל דעתי. אם אנחנו
מסתכלים על עולם, מי שרוממו את הפלורליזם בפיו, עולם שבו יש לדוגמה "קשת",
"רשת" וערוץ 10, האם יהיה פלורליזם יותר גדול אם גורם כמו yes או "הוט"
יוכל להיכנס בערוצים - - -

דנה נויפלד:

או "בזק".

מיכל רפאלי כדורי:

אני מדברת על yes.

דנה נויפלד:

"בזק" מחזיקה את yes.

מיכל רפאלי כדורי:

בסדר. דברי איתי - - -

דנה נויפלד:

צריך להגיד את זה.

איילת נחמיאס ורבין (המחנה הציוני):

דנה, שנייה, תני לה לסיים, כי אנחנו לא מצליחים להבין מה היא רוצה להגיד.

היו"ר יואב קיש:

תני לה, דנה.

מיכל רפאלי כדורי:

תקשיבי לי עד הסוף בעניין הפלורליזם, ותהיי כנה איתי גם אינטלקטואלית. האם
יותר טוב ש"קשת", "רשת" ו-10 והחברות שלי, אני אומרת את זה לגמרי על דעתי,
מישהו מהם יתמזג ויהיו שניים בסוף היום, או שיותר נכון שגורם כמו yes או
"הוט", ולא שאלתי את "הוט" את דעתם, יוכלו להחזיק 24% באחד מהם ויישארו
שלושה. חומר למחשבה, זה הכול.

היו"ר יואב קיש:

תודה. בבקשה, משרד האוצר.

שירה גרינברג:

אני רק רוצה לחזק את דברי משרדי הממשלה האחרים לגבי סוגיית הבעלויות
הצולבות. ראשית, אני רוצה להצטרף לדברים שנאמרו, שלדעתנו צריכה להיות עמדה
ממשלתית ברורה, זה נושא כבד משקל.

היו"ר יואב קיש:

חד וחלק.

שירה גרינברג:

זה נושא שמדבר גם על פלורליזם ומגוון דעות וגם על כך שאנחנו בסופו של דבר
מדינה יחסית קטנה מבחינת היכולות הכלכליות של גופים כאן להיות יציבים.
אנחנו לא יודעים אם זה שניים-שלושה-ארבעה או חמישה, אבל בסופו של דבר ודאי
שישנה חשיבות מהותית לגבי הבעלים ועד כמה מגוון הדעות כאן יהיה באמת מגוון
ולא על-ידי אותם בעלים, מה שאומר שהדעות תהיינה כנראה צרות יותר וכו'. ויש
לכך הרבה מאוד השלכות, שבעיני הן חשובות ביותר ולא יכולות להיכנס כדרך אגב
בגלל איזושהי אסדרה של ערוץ ייעודי או ערוצים ייעודיים שרוצים לסייע להם
לאסדר את הנושא של בעלויות צולבות ברמת שוק התקשורת, שזה נושא שהוא נושא
באמת מהותי וחשוב מאין כמוהו, גם בתפיסת הפלורליזם, גם בתפיסת התחרות במובן
של המגוון. לאו דווקא במובנים אחרים, אבל במובן של המגוון של הדעות,
ולהתחשב בזה שאנחנו מדינה יחסית קטנה ולא דומה בהכרח למדינות אחרות שבהן
המציאות הכלכלית יכולה להיות גם כן שונה. אז זה דבר אחד.

ודבר שני, באמת להצטרף למה שנאמר על-ידי משרד התקשורת. גם בעינינו ישנו
קושי לדבר כמובן על השארת ערוצים ייעודיים, ערוץ מסחרי ייעודי זעיר, ולהגיד
שתינתן לו תקופת זמן קצובה של חמש שנים, נניח, כפי שהוצע כאן, שתחייב אותו
למכור בעתיד. בעינינו זה להיכנס עם ראש בריא למיטה חולה. אנחנו צריכים
לייצר אסדרה שהיא אסדרה שתדע להחזיק תפיסה מקצועית ונכונה של השוק מהרגע
הראשון שלו ועד הרגע בו אנחנו רואים את השוק הזה מתפצל.

היו"ר יואב קיש:

את זה לא הבנתי. סליחה. קודם כול, מה שאמרת לגבי הפלורליזם התקשורתי
והאחזקות, נשאר לי רק להצטרף לבקשה של יושב-ראש ועדת הכלכלה שהגיע הזמן
שהממשלה תעשה עבודה רצינית בעניין, תבוא תציג את זה בוועדה, ותהיה חשיבה
אמיתית באמת על איך שוק התקשורת השתנה בעניין הזה. ואין ספק שזה חייב לבוא
מהממשלה. אבל אני אומר לכם, ופה איתן אמר, את לא היית פה קודם, שלא יכול
להיות שזה לא מגיע ולא מגיע, ואנחנו עושים טלאים על טלאים - -

איילת נחמיאס ורבין (המחנה הציוני):

נכון.

היו"ר יואב קיש:

- - כי אין דוקטרינה מלמעלה עם אסטרטגיה, וביקשתי ממנו שיעשה דיון בנושא.
ואני מבקש מהמשרדים, נא לקדם דיונים ביניכם והחלטה, ותבואו - - -

דנה נויפלד:

אגב, דנו בזה לאחרונה בוועדת פילבר, זה לא שלא דנו, הייתה החלטה בינתיים
בזה לא לגעת.

היו"ר יואב קיש:

אז אני מבקש שתציגו את הדעה הזאת בוועדת הכלכלה בצורה הכי ברורה, ושנוכל
לדבר על זה. זה לגבי הסעיף הראשון שדיברת. לגבי הסעיף השני, אני לא מבין
למה אנחנו לא יכולים – ופה אולי לא הבנתי אותך טוב, לתפיסתי, ניקח את החמש
שנים, בסדר, אמרנו בין שלוש לעשר, חמש שנים הוראת שעה לערוץ 24, תחת
ההתחייבות שלו שהוא נשאר ב-75% מהתוכן שלו ולא עושה חדשות.

דנה נויפלד:

את לא אמרת את זה.

שירה גרינברג:

אני לא מדברת כרגע על ערוץ 24.

היו"ר יואב קיש:

זה מה שאמרת, שזה לא אפשרי לעשות את זה.

שירה גרינברג:

אני מדברת על אסדרה רוחבית לשוק, עכשיו לא ספציפית על ערוץ 24. אני מדברת
על כך שבאסדרה הכללית של השוק שבו אנחנו מדברים על הרובד של המזערי ייעודי
- - -

היו"ר יואב קיש:

אין מזערי ייעודי, חוץ ממה שנתחיל איתו עכשיו, לא יצטרפו אליו.

שירה גרינברג:

כן, בסדר. הוא מעלה אחד, קשיים משמעותיים בנושא של שוויוניות במובן של
גופים שזכו במכרזים. וכמו שציינתי, אנחנו בסופו של דבר מדינה קטנה בלי הרבה
יכולת של מגוון – ערוץ שכבר זכה ומוביל איזושהי אג'נדה ייעודית מסוימת,
היכולת של ערוץ נוסף להגיע היא כנראה מאוד מאוד קטנה, ולכן כזה מודל מעלה
הרבה מאוד שאלות של שוויוניות.

הדבר השני, זה גם בסופו של דבר התפיסה - - -

היו"ר יואב קיש:

הוא מוגבל בזמן בסופו של דבר.

שירה גרינברג:

אבל זה מה שאני אומרת, שגם אם עושים משהו שמוגבל בזמן הוא בעצם לאסדר שוק
בצורה שהיא להיכנס עם ראש בריא למיטה חולה, מכיוון שאנחנו כרגע מאסדרים
אותו - - -

היו"ר יואב קיש:

למיטה החולה לא אני דאגתי.

שירה גרינברג:

אני לא אומרת מי דאג למיטה החולה. אני מדברת על כך שהמטרה כאן היא להסתכל
על השוק העתידי ולעשות אותו מאוסדר בצורה הכי נכונה, שהכי תיטיב עם הציבור
בסופו של דבר, ועם השוק במובן שהוא יטיב עם הציבור.

היו"ר יואב קיש:

אני חושב שהתפיסה שלי הייתה להגדיר ערוץ זעיר מסחרי, שזאת הנישה החדשה, וזה
מבחינתי כאילו הכי גנרי שיכול להיות, ולתת הוראת שעה לייעודים ספציפית
שבסוף יהפכו להיות זעיר מסחר, ולא לעשות זעיר מסחרי ייעודי. אבל לא משנה,
הלאה.

שרן השכל (הליכוד):

אבל דיברנו על זה.

שירה גרינברג:

מה שאני מציעה זה באמת להישאר עם הרעיון המאסדר של שוק שעובד לפי רמות
כניסה בפן הזה של מחויבויות וזכויות שהן בהסתכלות על הגנות.

היו"ר יואב קיש:

כן, אבל אנחנו מנסים לשטח את זה.

שירה גרינברג:

אני אומרת שאפשר להתחשב בדברים האלה גם במובן הזה באסדרה של שוק שמדבר על
גובה מסוים של הכנסות. גובה מסוים מספיק קטן כדי שאפשר יהיה לבצע הקלות
שתהיינה הולמות את היקף ההכנסות, אך הוא שוויוני לגבי כולם, ולאחר מכן
להתקדם. וגם זה יכול להיות בראייה של כמה שנים, בראייה עתידית, אבל מתוך
מודל שהוא לא מודל שמעלה את הקשיים גם של שוויון שוק, גם של חוסר היכולת
להתחרות וההתערבות בתוכן וכו'. כמובן שרצינו להימנע מהנושא הזה באסדרה על
הערוצים המסחריים.

היו"ר יואב קיש:

מאה אחוז. תודה. דנה, רצית משהו?

דנה נויפלד:

רציתי רק לבקש בקשה, אם אתה יכול, אתה מנהל את הדיון, אולי בסופו או לפני,
כדי שנוכל להתכונן ליום רביעי, אמרת שיש לך רעיון חדש.

היו"ר יואב קיש:

זה לא רעיון חדש. בואי נסיים את הדיון ורק אחרי זה. מירי מערוץ 20.

מירי נאור אליאס:

אני חושבת שסעיף 41 בעצם שם זרקור על הבעיה שאנחנו כל הזמן מדברים עליה,
שזה לקחת את החוק ולעשות לו איזושהי אדפטציה לערוצים הייעודיים ולראות איך
אפשר ככה לתפור אותו למידותיהם. ואנחנו רואים שכל פעם עולות כאן בעיות שלא
לקחנו בחשבון קודם. פתאום אנחנו רואים שאצל כל הערוצים הייעודיים יש סעיפים
שלא חלו עליהם בחוק התקשורת וחלים עליהם עכשיו. וזה מחזיר אותנו שוב לשאלה
האם לא נכון לחזור לרעיון המקורי של רשימה פוזיטיבית שאומרת מה כן יחול, גם
אם זה לתקופת מעבר או לאיזושהי תקופה זמנית, מאשר לקחת את זה – ואנחנו
רואים כמה אנחנו מתקשים לתפור את זה למידותינו. יכול להיות שזאת לא הדרך,
יכול להיות שצריך להיות הפוך כמו שהתחלנו, כי אנחנו כל הזמן מסתבכים, וכולם
מדברים על איך שאנחנו לוקחים את זה עכשיו למחוזות קצת יותר רחוקים ממה
שחשבנו. אולי הדרך היא כן לחזור לרשימה הפוזיטיבית ולהגיד מה כן, וזה יחזיר
את הדיון לפסים.

שרן השכל (הליכוד):

זה נכון, יואב, זה בדיוק מה שאני גם אמרתי, זה בדיוק זה.

היו"ר יואב קיש:

בואו נשמע את היועצת המשפטית שלנו.

אתי בנדלר:

אני חושבת שזה רעיון קשה ביותר. אני שוב חוזרת, אני לא יכולה לברוח שוב, כי
זאת הרגשה של דז'ה-וו שאני חיה איתה שוב ושוב. ועדת הכלכלה הקדישה גם בכנסת
הזאת וגם בכנסת הקודמת הרבה ישיבות לנושא של הצעת החוק של איחוד המועצות.
אחת השאלות הבסיסיות הייתה מדוע לא מביאים הצעת חוק שמדברת קודם כול לא רק
על רשות אחת, אלא גם על רגולציה אחת, איזו רגולציה תפעיל אותה רשות מאוחדת.
אמרו נציגי הממשלה שוב ושוב, ומבחינתם בצדק רב, זאת עבודה אדירה לעבור על
כל הוראות הרגולציה שבחוקים השונים, וזה לא רק החוק, מכוח החוק יש תקנות,
ובנוסף לזה יש כללים של כל אחת מהמועצות השונות.

איתן כבל (יו"ר ועדת הכלכלה):

רשויות.

אתי בנדלר:

מהרשויות השונות.

שרן השכל (הליכוד):

אבל לכן לבוא ולבטל אחד אחד זה גם - - -

מירי נאור אליאס:

סליחה, אבל אני חושבת שזה מחזק.

אתי בנדלר:

בהינף יש, בלי לבדוק את זה, להגיד: כל זה לא חל, ואנחנו לא יודעים מה זה כל
זה - -

שרן השכל (הליכוד):

את אומרת שלעבור על כל זה - - -

לאה ורון:

רגע, תאפשרי לה לסיים.

אתי בנדלר:

- - ויחולו רק זה וזה וזה וזה, ואנחנו לא יודעים מה אנחנו משמיטים. אנחנו
לא יודעים מה אנחנו משמיטים. אנחנו לא יודעים איזה סמכויות חשובות, למשל,
יש לרשות השנייה לטלוויזיה ורדיו, שהיא תהיה הרגולטור שלהם עכשיו, בכל
החוק, בכל סעיפי החוק, בכל סעיפי התקנות, בכל סעיפי הכללים.

היו"ר יואב קיש:

זה בדיוק מה שמדאיג אותם.

אתי בנדלר:

אז ככה כנסת יכולה בלי לדעת איזה הוראות היא מבטלת, לבטל אותן? בלי לדעת
מה?

זיו מאור:

אבל זאת שאלה של מדיניות, אתי.

שרן השכל (הליכוד):

אבל בגלל זה, למעשה, נצטרך לשבת פה ולעבור פשוט פרק פרק.

יוליה שמאלוב ברקוביץ:

כמה? חמש שנים?

שרן השכל (הליכוד):

מה שהם אמרו, שהם לא רוצים לעשות את זה כי זה יותר מדיי עבודה. אנחנו בעצם
נצטרך עכשיו לשבת ולעבור פרק פרק - - -

אתי בנדלר:

לא, לא.

קריאות:

- - -

שרן השכל (הליכוד):

אתי, אבל במקום זה אפשר לקחת את ההגדרות הבסיסיות מתוך החוק של הלוויין
והכבלים ולומר שעד הזמן של החמש שנים החוק של הלוויין והכבלים למעשה יחול
על ערוץ ייעודי זעיר - - -

היו"ר יואב קיש:

לא, זה תקדים.

אתי בנדלר:

אני עד עכשיו לא יודעת מה התשובה לערוץ 24.

היו"ר יואב קיש:

יש לי שאלה אחרת, סליחה. יש פה באמת שאלה מהותית. הרי מה שאת אומרת, ואני
מבין את זה בהחלט, מזה בדיוק חוששים הערוצים שעוברים לרשות השנייה, הם
חוששים שאולי הם לא עומדים באיזה משהו שנמצא להם באיזשהו מקום. אז השאלה אם
אני אלך למתווה כזה שנגדיר סעיף כללי שמדבר על המהות הפוזיטיבית, וממנו
נגזור אחר כך את הביטולים, ואז אם שכחנו משהו אז לפחות יהיה - - -

יוליה שמאלוב ברקוביץ:

לא, אי-אפשר לעשות את זה.

שרן השכל (הליכוד):

בתוך חוק הלוויין והכבלים.

אתי בנדלר:

זה בלתי אפשרי לעשות את זה. לקחת משהו מתחום אחר לגמרי, ודיברו כאן על
המזון, רוצים להציל איזה מפעל, יגידו: הוראות הדין לא חלות עליהם חוץ ממה
שאנחנו נקבע כאן.

איתן כבל (יו"ר ועדת הכלכלה):

אני לא מבין למה אתה מתעקש.

היו"ר יואב קיש:

כי הם בבעיה, אם פתאום יהיה איזה משהו שהם – נגיד אחזקה של בודד.

קריאות:

- - -

היו"ר יואב קיש:

בואו נעשה סדר בדיון, כי אני רוצה לעצור רגע. בבקשה, דנה ממשרד התקשורת,
ובלי להפריע.

דנה נויפלד:

כיוון שאתי ציטטה אותי, נראה לי, אז אני בכל זאת רוצה לדייק לעניין
ברית-המועצות.

אתי בנדלר:

ציטטתי את עמדת הממשלה שבאה לידי ביטוי מכל מיני נציגים, כולל דנה, וזה לא
ציטוט מדויק מטבע הדברים, אלא של רוח הדברים.

דנה נויפלד:

אני אסביר. קודם כול אני מסכימה עם מה שאת אומרת. זאת השורה התחתונה אחרי
הכול, אבל אני אסביר.

נגה רובינשטיין:

רגע, מה הדיון? לא הבנתי.

היו"ר יואב קיש:

הדיון התחיל בנושא - -

אתי בנדלר:

אם הבאתי או לא הבאתי גאולה לעולם.

היו"ר יואב קיש:

- -Black List Whitelist, היה לנו את הדיון הזה קודם.

נגה רובינשטיין:

זה מה שביניהן.

היו"ר יואב קיש:

עכשיו התחיל הדיון, אנחנו גם לא הבנו.

דנה נויפלד:

זה דיון פנימי.

היו"ר יואב קיש:

דיון פנימי כרגע.

דנה נויפלד:

בדיוק. זאת ההיסטוריה של ברית-המועצות. כשהעברנו את ההצעה לאיחוד
הרגולטורים התפיסה הייתה לעשות קודם את האיחוד הטכני, ואז יבוא הרגולטור
החדש המחודש והוא יוכל לעשות את הדיון המהותי בשאלת איזה רגולציה נכון
שתחול על גופי שידור, בין אם בהתאם לגודלם, ובין אם לא, לפי המצב החדש. אחר
כך הגיעה ועדת פילבר ועשתה הפוך, אמרה: בואו נסתכל על הרגולציה, נסתכל על
השחקנים של העולם העתידי ואז נראה מה אנחנו רוצים להחיל עליהם.

פה יש דיון שהוא באמצע. בסדר, זאת הבעיה. סליחה, אבל מזאת נובעת הבעיה. כי
פה בעצם כאילו תלשנו את הזרוע מתוך הראייה הכוללת, ואמרנו: לזרוע הזאת
עכשיו, זה כמו שאני אומרת שהזנב שמקשקש בכלב, לקחנו את הסוף ואנחנו עכשיו
רצים להתחלה. כי לקחנו את הערוצים הייעודיים שאמורים לפתוח את השוק להיות
ערוצים קטנים, ועכשיו אנחנו מושכים את כל הרגולציה אחרי ומנסים לראות מה
יחול.

אני חושבת שבכל זאת, מירי, הייתי מצפה, כיוון שההצעה הזאת מאוד מאוד חשובה
לכם, שתקראו את חוק הרשות השנייה, ואם אתם רואים שיש בה – זה מה שעושים
בדרך כלל.

מירי נאור אליאס:

קראנו, ויש - - -

אתי בנדלר:

זה בדיוק מה שרציתי להציע.

דנה נויפלד:

רגע, עכשיו אני רוצה שנייה להשלים. וזה הקושי, כשלא מפיצים תזכיר וכשלא
נותנים לגופים מספיק זמן, שכולם רוצים פה לעזור ולסייע, וראיתי שיש פה
דיונים לרוב וזה טוב מאוד, שתיקחו את הזמן שנדרש, ומה לעשות, אנחנו באים
לפה כל יום לעבוד, אז גם אתם תאלצו לעשות את זה.

מירי נאור אליאס:

אנחנו כבר עשינו את זה, את רק מתפרצת לדלת פתוחה.

דנה נויפלד:

תני לי לסיים. ולראות איזה מגבלות יש. ההגבלה של 51% שנפלה, צריך לקרוא את
החוק ולראות איזה מגבלות קיימות ולראות האם זה רלוונטי או לא לטפל בהן
במסגרת הזאת. אבל לא אגב זה להפוך את הרגולציה על כנה ולהגיד: לא יחול שום
דבר, אלא החובות אחת-שתיים-שלוש-ארבע, ותו לא. כי אם אנחנו פועלים בתוך שוק
מוסדר – וזה שוק מוסדר, זה לא שוק חופשי עדיין, שוק הטלוויזיה, יכול להיות
שיום אחד הוא יהיה, כיום זה שוק מוסדר – וכללים חלים על כל השחקנים שרוצים
לשחק על המגרש זה, ולכן, תתכבדו ותראו מה הבעיות שיש. אבל לבוא ולהגיד: שום
דבר לא חל, אלא כלל אחד-שתיים-שלוש וארבע, לא ככה עובד השוק הזה. עכשיו, עם
כל הרצון לעזור וכל הרצון לסייע זה לבוא ולהגיד: הרגולציה לא רלוונטית ולא
חלה, לטעמי זאת טעות.

היו"ר יואב קיש:

ערוץ 20.

נתנאל סימן-טוב:

אני חושב שאת מוציאה את הדברים מהקשרם. אף אחד לא אמר לבטל את כל הרגולציה.

דנה נויפלד:

את רובה.

נתנאל סימן-טוב:

אבל המטרה הראשונית של תיקון החקיקה הזה הייתה להוריד רגולציה ולא להגביר
רגולציה. הכללים שחלים עלינו מתוקף מועצת הכבלים והלוויין הם אותם כללים
שאמורים להישאר באופן עקרוני, למעט דברים שמורידים בהם רגולציה. המעבר
לרשות השנייה עם כל ה-120 עמודים של ים של סעיפים – וזה לא עניין של ישבו
על זה היועצים המשפטיים הרבה מאוד זמן ועברו על הכול – יש שם תתי-סעיפים
שרק הדיון בכל אחד מהם לעולם לא נעבור לשם. אנחנו אומרים דבר פשוט, אנחנו
אומרים - - -

דנה נויפלד:

רצינו לשלב את זה ברגולציה כללית, אבל זאת - - -

נתנאל סימן-טוב:

סליחה, את מנסה לצייר את זה כאילו אנחנו מנסים למחוק את הרגולציה לגמרי, זה
פשוט לא נכון עובדתית. אנחנו אומרים שאותם עקרונות שעמדו ברישיון שקיבלנו
ממועצת הכבלים והלוויין ימשיכו לחול עלינו, למעט הדברים שבהם מורידים
רגולציה כדי לאפשר את הקיום של הערוצים הייעודיים. להעביר את זה עכשיו
לפלטפורמה חדשה שיש בה מאות סעיפים וכללים ותקנות וחוקים זה פשוט דבר בלתי
אפשרי. רק לדון בכל אחד מהם, אנחנו מהבוקר דנים פה רק בעניין הצולבות שזה
תת-סעיף בתוך הדבר הזה.

היו"ר יואב קיש:

זיו, מה דעתך בעניין?

זיו מאור:

עמדתנו לגבי ה- Whitelist- - -

היו"ר יואב קיש:

מה עכשיו כששמעת את האילוצים המשפטיים?

דנה נויפלד:

אגב, הטענות האלה נכונות. אני רוצה להגיד שהטענות האלה נכונות, גם לעניין
"קשת" ו"רשת" ו-10, שטוענות מזה שנים שהרגולציה שחלה עליהן היא רבה מדי.

אתי בנדלר:

נכון.

דנה נויפלד:

וזה לא רלוונטי רק לערוצים הייעודיים.

נתנאל סימן-טוב:

אנחנו מסכימים עם זה, אנחנו בעד להוריד גם ל"קשת" ו"רשת" את הרגולציה הזאת.

זיו מאור:

השאלה שהיועצת המשפטית מציגה כשאלה משפטית להבנתנו היא שאלה מדיניותית.
והתרחיש המעשי החמור ביותר שעלול לקרות בכל אחת משתי החלופות שעומדות על
הפרק – אם אנחנו משאירים את המצב על כנו ועוברים לשיטת ה-Black List, המצב
שבו רוחב היריעה הפרשני שניתן לרשות השנייה שכפופה בסופו של דבר לבג"ץ –
עלול להביא למצב שאנחנו בולמים ופוגעים מבחינת ההתפתחות.

היו"ר יואב קיש:

אבל אז אמרתי שנעשה סעיף.

דנה נויפלד:

אפשר לבטל את בג"ץ.

זיו מאור:

אני מבין, אבל הנקודה היא שאם אנחנו הולכים לפי התפיסה - - -

אתי בנדלר:

נבטל את בג"ץ, יאללה.

שרן השכל (הליכוד):

- - - מישהו פרטי שיבוא ויתבע.

זיו מאור:

אם אנחנו הולכים לפי התפיסה שמשאירה את סמכות - - -

היו"ר יואב קיש:

רק אני אעצור רגע. אני שמח שאמרת בג"ץ לא בקונוטציה שהייתי צריך להוציא
אותך. אמרת בג"ץ בקונוטציה שהרשות השנייה תהיה חשופה לבג"ץ, אז זה בסדר.

זיו מאור:

כמובן. אני מודע להוראה. בקונוטציה שהיושב-ראש מדבר על להוציא אני לא מדבר
על בג"ץ, אני מדבר על חוקתיות של חוק לפי תפיסתי.

היו"ר יואב קיש:

כן, בדיוק.

זיו מאור:

בנקודה המסוימת הזאת החשש המעשי שלנו הוא ששחקן כלשהו, שלצורך העניין
מטעמים של לבלום תחרות גרידא, ימצא איזושהי סמכות שלדעתו הרשות השנייה
צריכה להשתמש בה, ואם הרשות תסרב להשתמש בה, ינסה לכפות את העמדה הזאת על
בג"ץ. כאשר החוק מנוסח כפי שהוא כרגע, כאשר יש המון המון המון סעיפים
שנותנים רוחב יריעה פרשני עצום לרשות השנייה, החשש הזה קיים. לעומת זאת,
התרחיש ההפוך שבו אנחנו מנקים את הנייר לחלוטין - - -

היו"ר יואב קיש:

אבל אני אומר לך שאת זה אני לא מציע. עכשיו אני שואל מה אתה עושה בסיטואציה
הזאת. האם יש סעיף סל כזה שאפשר דרכו להתחיל שייצר לפחות תשובה טובה
למדיניות של הרשות השנייה בעניין?

זיו מאור:

שורש רוחב היריעה הפרשני שאני מדבר עליו מצוי בסעיף 5 לחוק הרשות השנייה.
אם אנחנו קובעים שסעיף 5 כולו, שמטופל בחלקו בנוסחים שמונחים כעת בפני
הוועדה, אבל שהמגמות שמפעילות את הרשות השנייה לגבי ערוצים זעירים לא
יחולו, אלא יחולו מגמות אחרות - - -

דנה נויפלד:

אבל למה זה שונה מהערוצים, מכל הערוצים?

זיו מאור:

לתפיסתנו, חד וחלק התשובה צריכה להיות הפחתת רגולציה על כל הערוצים. סעיף 5
זה סעיף שחושב בפילוסופיה של שידור ציבורי, סעיף מיושן מבחינה רעיונית. אבל
אנחנו לא מדברים על להעביר את כל רפורמת פילבר במהלך הנוכחי. לכל הפחות
הסנונית שצריכה לבשר את זה צריכה להיות: הוראות סעיף 5 לא יחולו על הערוצים
הזעירים, ותחול רשימה אחרת שמבטאת רעיונות את המעבר מזיכיונות ורישיונות.

היו"ר יואב קיש:

דנה, מה דעתך?

דנה נויפלד:

שוב, הדיון פה עכשיו הופך להיות דיון על כל הרגולציה. סעיף 5, כשדיברנו על
זה בהקשר של ועדת פילבר וגם בהקשר של תיקון החקיקה, חשבנו שצריך לצמצם את
סעיף 5, אגב, לגבי כולם, לאו דווקא לגבי הערוצים הייעודיים. מה שמטריד אותי
פה זה שאנחנו יוצרים פה עוד – מישהו אמר את המילה, תהילה אמרה רה
רה-רגולציה. אז זה רה רה רה רה רה-רגולציה, כי עכשיו תהיה לנו רגולציה דור
א', ותהיה רגולציה דור ב', ותהיה רגולציה דור ג'.

היו"ר יואב קיש:

למה? מנית כולה עוד דור, אל תעשי ממני ארבעה דורות.

דנה נויפלד:

כי אנחנו מייצרים עוד ועוד ועוד.

שרן השכל (הליכוד):

אבל זה מה שעשינו כשהגדרנו ארבעה סוגים שונים בלאו הכי.

דנה נויפלד:

אבל זה היה בעניין מאוד מוגבל. בגלל זה אני אומרת, רצינו לעשות דבר טוב,
ועכשיו אנחנו יוצאים ומרחיבים והופכים את זה למשהו שהוא בלתי קריא.
כשדיברנו בהצעה המקורית, חילקנו את זה לקטגוריה של הפקות מקור וחובת חדשות
– שכחתי משהו? וזהו. עכשיו אנחנו מתחילים לעשות דיפרנציאציה בכל הוראות
החוק. ההוראות האלה יחולו על זה וההוראות האלה יחולו על זה.

שרן השכל (הליכוד):

אבל זה מה שביקשתם מלכתחילה.

היו"ר יואב קיש:

אבל אמרנו שעל ערוצים זעירים בהגדרה אנחנו מבטלים סעיפים.

שרן השכל (הליכוד):

ברור, אמרנו שיש רשימה ענקית, זה הכי - - -

דנה נויפלד:

אמרנו על דברים מאוד ספציפיים.

היו"ר יואב קיש:

נכון, הייתה רשימה עצומה.

נחשון אקסלרד:

שהיא רק חלקית.

שרן השכל (הליכוד):

בדיוק.

היו"ר יואב קיש:

ששש. בבקשה, דנה.

דנה נויפלד:

כשיצאנו לדרך לא חשבנו שצריך להוריד רגולציה לכולם. עכשיו קשה לי להגיד את
זה כי זאת הצעת חוק פרטית, אבל יכול להיות שנכון אם פותחים כבר את הדיון
ודנים בכל סעיף – מה שאני לא חושבת שצריך את המסגרת לעשות את זה – צריך
לעשות את הדיון לגבי כולם. כי להתחיל ליצור עוד פעם עוד מדרגים ועוד מדרגים
ועוד מדרגים, התחלנו במשהו מאוד מצומצם ועכשיו זה שולח ידיים.

היו"ר יואב קיש:

קודם כול, היית פה בקריאה הראשונה וראית שאנחנו מדברים על הורדת רגולציה
לזעירים וראית שהתחלנו לעבור על סעיפים.

דנה נויפלד:

ואתה אמרת בישיבה שיכול להיות שיהיה נכון להוריד גם למסחריים.

היו"ר יואב קיש:

נכון. אז אנחנו ביום רביעי נעשה את הדיון הזה, מצידי על כל סעיף, נגיד אם
הוא יורד לזעיר, אם הוא יורד למסחרי, אני לא יודע, תגידו אתם מה אתם רוצים.

שרן השכל (הליכוד):

אבל זה העניין, שזה הולך לקחת שנה שלמה לעבור על כל החוק הזה ולהבין.

היו"ר יואב קיש:

אבל צריך לעשות את העבודה הזאת, מה לעשות. מישהו צריך לעשות את זה.

זיו מאור:

זה לא עניין של זמן, זה לא אפשרי, היושב-ראש.

היו"ר יואב קיש:

למה לא אפשרי?

זיו מאור:

אני אסביר למה זה לא אפשרי. מאחר שההוראות שיש בחוק הרשות השנייה, שעליהם
אנחנו מדברים, הן לא הוראות דיכוטומיות, הן לא הוראות חד-משמעיות שנותנות
לרשות סמכות מוגדרת, ברורה וחד-משמעית. הן הוראות שנותנות לה מרחב פעולה או
מרחב שיקול דעת. כאן מצויה הבעיה. אין דרך לעבור, זאת לא רשימת מכולת
סגורה. לרשימות שבהן הכנסת מאצילה - - -

היו"ר יואב קיש:

דווקא כשהתחלנו זה היה נראה רשימת מכולת, ועברנו סעיף סעיף, ונעצרנו בסעיף
6, אבל היו 55 סעיפים לדעתי, ונמשיך לעשות את זה.

זיו מאור:

והנה, פתאום גילינו את הסוגיה שאף אחד לא חשב עליה לפני, לדוגמה בסעיף 41
שאוסר על אדם בודד להיות בעלים של ערוץ, וזה דוגמה למשהו שקפץ פתאום.

היו"ר יואב קיש:

תשמעו, אני גם הייתי מאוד רוצה לעשות Whitelist ולפתור את העניין. זה לא
אפשרי, אתם שומעים פה את הייעוץ המשפטי. אני כן רוצה לייצר סיטואציה שאני
גם אקל על הערוצים הגדולים. ביום רביעי נעבור על הסעיפים, דנה, זה חשוב.

דנה נויפלד:

אני יודעת, ברביעי אני לא נמצאת.

היו"ר יואב קיש:

חבל. ביום רביעי נעבור על הסעיפים בחקיקה, ונגדיר - - -

אתי בנדלר:

על כל סעיפי החקיקה?

היו"ר יואב קיש:

מצידי כן. כל מה שהם יביאו בטח, בואו נתחיל מזה, ונגדיר מה יכול לרדת
לכולם. יוליה, תהיו גם אתם.

אתי בנדלר:

אני מבקשת להעביר את הרשימה מראש.

היו"ר יואב קיש:

תעבירו. נעבור סעיף סעיף ונבחן אותו.

מירי נאור אליאס:

לאן?

דנה נויפלד:

אפשר לבקש לעשות את זה - - - אם אתה רוצה שאנחנו נעזור.

היו"ר יואב קיש:

כרגע זה ליום רביעי, דנה, נדבר על זה בהפסקה.

מיכל רפאלי כדורי:

האם הכוונה לכולנו? לא הבנתי.

אתי בנדלר:

צריכה להיות רשימה שתופץ גם באתר הוועדה כדי שכולם יוכלו לראות.

דנה נויפלד:

צריך פה עמדה ממשלתית, אנחנו נעשה את העבודה, אבל אנחנו לא נספיק עד יום
רביעי. אנחנו רוצים אולי לנסות למצוא פתרון יותר מקיף לדבר הזה.

היו"ר יואב קיש:

אני אגיד לך מה הנקודה שאותי מטרידה כרגע – יונתן, שלום ברוך הבא – אני
מוכן מבחינת לוחות הזמנים לרווח אותם, יש לי בעיה אחת, ואני אומר פה את זה
גם לפרוטוקול, הסיטואציה הזאת של מצב הביניים היא לא טובה לאף אחד מהערוצים
הייעודיים. אני גם רוצה תמונת מצב בסיום החקיקה, שיש גורם אחד וזאת הרשות
השנייה, שהיא אחראית על הרגולציה לערוצים הייעודיים. יש לי לבקשתי יושב-ראש
הכבלים והלוויין ד"ר יפעת בן חי-שגב – תסלחו לי, אני תמיד פותח ד"ר יפעת
ויוליה, ככה אני פוטר את עצמי, לפחות אני מתנהג שוויוני, שוויוני אני.

יוליה שמאלוב ברקוביץ:

אני בן-אדם צנוע.

היו"ר יואב קיש:

הנקודה היא כזאת, באמת היא נענתה והמועצה לבקשתי ודחו את הדיון שהיה אמור
להיות ב-11, נדמה לי, ל-1 בפברואר, נכון יונתן? כן. אני לא רוצה לשים את
מועצת הכבלים והלוויין בדילמה שהם צריכים לעשות דיון על משהו שלתפיסתי כבר
לא יהיה בחוק שלהם.

דנה נויפלד:

אנחנו מדברים על הממשלה.

היו"ר יואב קיש:

אני לא מדבר על הממשלה, אני בכוונה מדבר על מועצת הכבלים והלוויין. הממשלה
רוצה זמן, זה מה שאמרת. אני רוצה לסיים את החקיקה עד סוף ינואר.

דנה נויפלד:

אתה פשוט קבעת כבר ישיבות לשבוע הבא.

היו"ר יואב קיש:

שבוע הבא זה שבוע אחרון וגמרנו, אז לא יהיה. אי-אפשר יהיה לדחות משהו. אני
רוצה את הנושאים הלא פתוחים לסגור עכשיו.

דנה נויפלד:

אפשר ביום ראשון, שירה?

היו"ר יואב קיש:

עכשיו, יונתן, פה אני פונה אליכם, ואנחנו נוציא מכתב רשמי שלי בפנייה
למועצה ככללותה וליושב-ראש בפרט, עם בקשה שב-1 לפברואר, ככל שתעשו דיונים,
לא תדונו בדברים הקשורים למי מהערוצים הייעודיים. כי בכוונתנו להשלים את
החקיקה, וכפי שאמרה פה גם יושבת-ראש מועצת הכבלים והלוויין, היא מבינה והיא
תומכת ברעיון שזה יעבור לרשות השנייה. ולכן, כדי שלא נהיה עם איזשהו מצב של
חשש ללוחות זמנים, נשלח את הבקשה הזאת, ואנחנו מצפים לתשובתכם בהקדם. אחרת
אנחנו כן רוצים להתכנס לסיום החקיקה עד סוף החודש, ולייצר סיטואציה שאנחנו
לא באי-ודאות רגולטורית כלפי מי מהפוקחים.

דנה נויפלד:

אני בסך הכול ביקשתי עד יום ראשון, לא לדחות את זה עכשיו - - -

היו"ר יואב קיש:

איתן.

איתן כבל (יו"ר ועדת הכלכלה):

אני רוצה לומר לך, אדוני היושב-ראש, תראה, אני באמת יוצא מגדרי כדי לסייע
לך, ואני חושב שזה ניכר. יחד עם זאת, אני מקשיב לסיפה של הדברים שלך, שתדע
לך, אתה הולך להקים לך פה מפלצת עכשיו. מעניין שהייתה לי גם הסכמה איתך,
שבו אנחנו רוצים לסייע לארבעת הערוצים האלה באופן נקודתי, עם כל הקשיים
שהעלתה היועצת המשפטית, עם כל הבעייתיות שהעלו האוצר והמשרדים השונים,
לנסות באמת – דרך אגב, חלק, אם אני פותח סוגריים, חלק מהבעייתיות שאנחנו
מוצאים את עצמנו מתחפרים בכל מיני תהליכים זאת העובדה שלא היה סיפק, פשוט
זמן, לפעמים יושבים בתוכם משרדי הממשלה, לשבת ביניהם ולהסתכל ולהבין מה
רוצים מהם.

ולכן, אתה שומע פה שכבר הגענו לעולם תקשורת, יצאנו מהאטמוספירה. וכל כולה
אנחנו רוצים ש"הלא" יוכל להמשיך לשדר, ערוץ 9, ערוץ 20 וערוץ 24, עם
מינימום זעזועים. גם להם אין עניינים, אם תרשה לי, אם יורשה לי, לייצר איזה
זעזועים. יש כאן קצת איזה קטע, אם יורשה לי לומר לאדוני, שאתה מנסה ללכת
קדימה וכל הזמן הערוצים מנסים, אתה יודע, להיכנס בתוך ד' אמותיהם שיתאפשר
להם רק להמשיך ולהתנהל כמו שצריך. אותו דבר 24, הם כל הזמן מנסים להגיד
לנו: אנחנו רוצים להישאר כמו שאנחנו, קטנים, עם התנהלות סגורה שיודעת לתת
לקבוצות מאוד מאוד מוגדרות.

הרי מה הבעייתיות? שהרצון שלנו לחבק אותם כל כך חזק עושה קנאק בסוף, ואני
כבר שומע את הקנאק, ברשותך, אדוני היושב-ראש.

היו"ר יואב קיש:

כן, אבל אני מנסה לפתור את זה, דיברנו על Whitelist, אז פה יש התנגדות
גורפת לעניין הזה.

זיו מאור:

מצב הפקידות.

היו"ר יואב קיש:

בצד הממשלתי.

איתן כבל (יו"ר ועדת הכלכלה):

שנייה, יקיריי, ברשותכם.

דנה נויפלד:

זה בקשר למה שאתה אומר.

איתן כבל (יו"ר ועדת הכלכלה):

אם אתה שואל אותי, ובהנחה שיש לנו עוד חודש, הייתי מטיל לפתחם של המשרדים,
אומר להם: חברות וחברים, הנה, יש פה את ארבעת הערוצים, כבר אומר לך,
ציבורית פוליטית, לא משנה מה יאמרו, אנחנו רוצים לעזור להם. כמי שנאבק
ונילחם עבור ערוץ 10 בכל הכוח שלו, וקיימנו את הדיון על הפלורליזם והפתיחות
וכל זה, אני לא אסכים שיש איזה ערוץ שייסגר. אני מציע לאדוני להטיל לפתחם,
לתת – הרי פה מה העניין? מה הוויכוח? על איזה רגולציה – אני כל הזמן חוזר
שמה שנשמע כבדיחה, אני חוזר ואומר את זה על השמיכה, אבל בסוף זה הסיפור של
השמיכה, למצוא את נקודת האיזון.

היו"ר יואב קיש:

פה זה קל כי מבחינתם זה רק להוריד, כולם מסכימים, אף אחד לא יגיד למה הורדת
מהם.

נחשון אקסלרד:

כל מה שאנחנו מבקשים זאת רגולציה רלוונטיות.

איתן כבל (יו"ר ועדת הכלכלה):

תרשה לי. כל מה שאני אומר לך, מה שאתה צריך זה להטיל לפתחם במקום להתחיל
לעבור פה.

היו"ר יואב קיש:

ואז מה? נקבל מהם רשימה?

איתן כבל (יו"ר ועדת הכלכלה):

לא. אתה תקבל מתווה שאמור לתת מענה שערוץ 20, ערוץ 9, ערוץ "הלא" וערוץ
24 - - -

שרן השכל (הליכוד):

הערוצים הייעודיים המסחריים.

איתן כבל (יו"ר ועדת הכלכלה):

כן, הייעודיים המסחריים יודעים - - -

היו"ר יואב קיש:

אתה חושב, עכשיו פרקטית, שהם עם המשרדים יצליחו לייצר לבד מתווה בלי שאנחנו
נעשה את זה?

שרן השכל (הליכוד):

איזו רגולציה צריכה להיות.

איתן כבל (יו"ר ועדת הכלכלה):

סליחה, אתה נתת כבר את רוח המפקד. אנחנו נתנו, הבהרנו להם – זה כמו שאני
אומר כל הזמן בחקיקה, חברות וחברים, זה יקרה, עכשיו אנחנו רוצים שתעזרו.

היו"ר יואב קיש:

איתן, יש לי בעיה אחת. אם הייתה לי שנה, סבבה, אהלן וסהלן.

איתן כבל (יו"ר ועדת הכלכלה):

לא שנה. ההפך.

היו"ר יואב קיש:

סליחה, אני מכיר את הקצבים. אני אומר לך בכנות, אני מכיר את הקצבים, את
המטה פה, את האנשים, זה ייקח לפחות חודשיים.

איתן כבל (יו"ר ועדת הכלכלה):

לא. אני אומר לך, אתה יודע למה - - -

שרית הכט:

יו"ר הוועדה, כמי שעשו תקציב מדינה וישבו כבר ביום חמישי האחרון - - -

נחשון אקסלרד:

מתוך אותה מחשבה של לוח זמנים קצר שיש לכם - - -

איתן כבל (יו"ר ועדת הכלכלה):

תן לי להשלים.

היו"ר יואב קיש:

רגע, תנו לאיתן לסיים. בבקשה.

לאה ורון:

אי-אפשר ככה לרשום פרוטוקול.

איתן כבל (יו"ר ועדת הכלכלה):

גברתי הסגנית, אני כבר משלים ואני שותק. קשה לי, אבל אני שותק. אני רוצה
לומר לגברתי הסגנית גם, שירה, יש כאן עניין, אני מבין אותו, אני פה דווקא
במסגרת הזאת רואה שעם כל הרצון שלנו כחברי כנסת להתקדם, אנחנו פה עלולים
למצוא את עצמנו נכנסים לתוך לופ שאנחנו לא יוצאים ממנו. לכן, מה שאתה צריך
להגיד, הם רק צריכים למצוא לך את הבית הנכון למה שאתה מבקש.

אני בסך הכול רואה כאן את הבית שכל אחד ואחד מהם יכול לשבת בו, אם זה סביב
מה שמטריד את ערוץ 24 יותר מכל, זה בעלויות צולבות בעיקר, כי הוא רוצה
להישאר כמו שהוא, 20 אותה מדרגה שהוא יכול להיכנס ולהתחיל לשדר בעיקר
חדשות. יש עוד עניינים, אבל הנקודה המרכזית שיתאפשר לו לצאת למרחב, ו-9
ו"הלא" ממש רק לחיות.

נחשון אקסלרד:

לא רוצים כלום.

נגה רובינשטיין:

זה מאוד פשוט, יש כאן ערוץ שרוצה לשדר בדיוק כמו שהוא רוצה, עם המסגרת של
ה-30% שנמצאת כרגע, ופשוט לעבור דרך המקום הזה ולהסדיר את זה שהכול בסדר גם
בלי שום שינוי, לאור הבעלויות הצולבות גם אם יש רדיו בדרך, ולא בהפקות
מקור, והחדשות לא בירושלים. שלוש שנים הרי זה נצח, לא יקרה עם זה כלום, ולא
ב-10%, זאת הסיטואציה. אמרה לי כאן אילאיל, וזה נכון, זה לנסות להסתיר
באצבע את השמש. כשאתה מתקרב פנימה לתחום הזה אי-אפשר לנסות לעשות אסדרה
כללית מלמעלה, זה לא עובד.

איתן כבל (יו"ר ועדת הכלכלה):

אבל אני אגיד לך איפה הבעיה, אם יורשה לי, במחילה. תביני, ואז זה as is
נוגע גם לבקשות שלכם. פה זה גם כן אצבע שצריך לכסות עם השמש, הרי הסיטואציה
ברורה.

היו"ר יואב קיש:

זה יותר מזה, שם יש לי הצדקה ברורה, אלו שחקנים קטנים שאני רוצה שיחיו, זה
הכול.

איתן כבל (יו"ר ועדת הכלכלה):

נכון, ושם צריך יותר מאצבע לכסות את השמש.

היו"ר יואב קיש:

בדיוק.

נגה רובינשטיין:

שחקנים קטנים זה לא המענה להכול.

טלי גורן:

שחקנים פיצים לעומת גוגל ופייסבוק.

איתן כבל (יו"ר ועדת הכלכלה):

תרשי לי, האמיני לי, נגה, לפעמים אומרים ובעת ההיא. בחברות אני אומר את זה,
למה? כי אני מנסה למצוא את נקודת האיזון בלי להגיד, לא צריך להגיד עכשיו
לפרוטוקול ולפרוס את הכול. מה שאני מנסה לומר, שאני יודע שמה שנותן לי כאן
איזושהי פלטפורמה יודע לתת לי גם שם בלי זה – אנחנו יודעים את הבעייתיות של
העניין הזה. הרי ברור, עם כל הכבוד להם, תרשמו כמו שתמיד אני נוהג לומר, אם
לא תהיה רוויזיה ושינוי של כל המהלך הם יבואו שוב, כי תהיה להם בעיה אחרת.
זה לא העניין, כי כשאתה פועל בשוק שכל פעם האילוץ רק נהיה אחר, הבעיה נהית
אחרת.

נחשון אקסלרד:

אני מוכרח לומר לך, אדוני, דבר אחד.

היו"ר יואב קיש:

לא, אתה מתפרץ לדיון עכשיו.

נחשון אקסלרד:

אני מבקש.

היו"ר יואב קיש:

לא, אתה מתפרץ לדיון.

שרן השכל (הליכוד):

יואב, יש לי הצעה.

היו"ר יואב קיש:

לא, שנייה. אני רוצה להגיד מילה אחת. ראשית, נטיית הלב שלי, מה שרציתי
לעשות זה באמת Whitelist, אני חושב שזה הדבר שהיה נכון לעשות והיה פותר.
שמעתי גם ממשרד התקשורת, גם מהיועצת המשפטית על המורכבות. זאת גם הבעיה של
הערוצים הקטנים שמזה הם חוששים, בדיוק מאותו דבר שעליו נלחמים פה היועצים
המשפטיים ואומרים: כך צריך, מזה הקשיים של הערוצים הקטנים.

אתה, איתן, העלית הצעה שנרכז איזשהו צוות עבודה בין המשרדים לבין הערוצים
הקטנים והם יצאו לבוא עם הצעה בעניין הזה. אני שואל עכשיו את המשרדים, תוך
כמה זמן יהיה משהו מוסכם? עבודה כזאת, כמה זמן יכולה לקחת לכם?

שירה גרינברג:

אני חושבת שהמשרדים הממשלתיים יודעים להעמיד הצעה רלוונטית תוך שבוע-שבוע
ויומיים-שלושה, משהו כזה. אני לא יודעת אם זה יהיה מוסכם, אבל נראה לי - -
-

היו"ר יואב קיש:

זה בטח לא יהיה מוסכם, זה יהיה חד-צדדי.

איתן כבל (יו"ר ועדת הכלכלה):

אבל אתה יכול לריב על הלא מוסכם.

שרן השכל (הליכוד):

הם יעמידו הצעה פוזיטיבית?

שירה גרינברג:

אני רוצה להגיד, על פניו, שהדבר הנכון לראייתנו זה שהממשלה, ואתם גם כן חלק
מהקואליציה, בסופו של דבר נכון שהרגולטורים יסברו מהי המדיניות, הרגולציה
הנכונה בהסתכלות על כלל השוק, ולא שהמפוקחים יגידו מה יחול עליהם, כי באף
תחום שהממשלה עוסקת בו אף פעם הרגולציה לא נקבעת על-פי מה שאותו בעל עניין
רוצה שיחול עליו.

היו"ר יואב קיש:

מאה אחוז, זה ברור.

שירה גרינברג:

ולכן נכון, אנחנו גם כן באים במדיניות של הפחתת רגולציה, צריך שהממשלה תקבע
את המסגרת.

היו"ר יואב קיש:

סבבה, אני אלך לכיוון הזה. נעשה שני דברים. ראשית, אני מקבל את מה שאת
אומרת, אבל רוח המפקד גם ברורה, מה שפה רוצים לעשות גם ברור לכם, זה לא
שאתם מופתעים או מנסים להנחיל מדיניות של הממשלה. יש פה אווירה מאוד ברורה
בכנסת הזאת, כל חברי הוועדה הצביעו בעד החקיקה הראשונה, קריאה ראשונה. ולכן
אני חושב שהדבר הזה, גם אמר את זה הרגע איתן, זה ברור. במסגרת הדבר הזה אני
מבקש שנעבוד במקביל.

מה כוונתי במקביל? תכינו אתם באמת בשבוע, ליום ראשון הבא, את הדבר הזה. את
הערוצים חשוב לי גם לשמוע. כן נעשה ביום רביעי דיון עם הערוצים הקטנים –
תכף נדבר על הגדולים – עם הערוצים הזעירים נמשיך ביום רביעי באמת להתייחס
לסעיפים, ונחדד ונראה איך אנחנו מתקדמים עם העבודה הזאת. כי אין מה לעשות,
אני מאמין שבסוף לא תהיה לנו ברירה אלא ללכת על כמה שיותר ולראות איך אנחנו
עושים את זה.

ולגבי הערוצים הגדולים, נגה, את זה אני אומר לך, גם לכם תיעשה פה הסרת
רגולציה, ונעשה את זה ביום רביעי בשיחה.

נגה רובינשטיין:

ביום רביעי הזה?

היו"ר יואב קיש:

רביעי הזה בשיחה.

נגה רובינשטיין:

אז אנחנו נגבש את ההתייחסות שלנו לקראת יום רביעי.

היו"ר יואב קיש:

את זה ביקשתי לקראת רביעי. ולכן אנחנו הולכים במקביל, משרדי הממשלה יעשו את
העבודה שלהם ליום ראשון, אנחנו נמשיך ביום רביעי. ובנוסף לזה, יונתן,
ביקשתי את הפנייה, היושבת-ראש שלך תקבל מכתב מסודר עם בקשה שלפחות – לא
חייב לדחות אם אתם צריכים תעשו דיון, אבל לא לדון בפגישה ב-1 בפברואר - - -

יונתן ביסקי:

אני מבקש להגיב על זה.

היו"ר יואב קיש:

בבקשה, תגיב.

יונתן ביסקי:

גם ערוץ 20 וגם ערוץ "הלא" נמצאים בחובות מהותיות וגדולות מאוד מול המועצה
בכל מה שקשור להפרות בשנת 2016, הפרות שכבר נקבעו בכלים המשפטיים. אין לנו
את היכולת המשפטית לחזור בנו מההפרות שכבר נקבעו, ואנחנו דחינו דחינו דחינו
דחינו בתקווה שהחקיקה תסתיים, אנחנו כבר בקצה יכולת הדחייה. ביקשנו ממשרד
המשפטים התייחסות בשבוע שעבר אם ניתן לא למצות את ההליכים המשפטיים. למיטב
ידיעתי, ויתקנו אותי אם אני טועה, לא קיבלנו תשובה.

היו"ר יואב קיש:

אז משרד המשפטים, אתם למעשה מנחים אותם שהם מחויבים?

אלידור בליטנר:

אין שום הנחיה כזאת.

יונתן ביסקי:

מה שיפעת שלחה לגבי - - -

אלידור בליטנר:

אולי למחלקה הפלילית אצלנו?

יונתן ביסקי:

לגבי ההליכים שנמצאים עכשיו.

איילת נחמיאס ורבין (המחנה הציוני):

זה לא פלילי. למה פלילי?

יונתן ביסקי:

לא, לא פלילי, סליחה.

אלידור בליטנר:

אלו עיצומים כספיים.

איילת נחמיאס ורבין (המחנה הציוני):

אבל העיצומים רק בפלילי?

אלידור בליטנר:

אני גם לא יודעת מה לענות כאן מכיוון שזה משהו שהוא - - -

היו"ר יואב קיש:

אז קודם כול אני שמח, תשובה מצוינת. אני שמח שנתת לנו מידע שלא הכרנו,
שבעצם מבחינתכם אתם מרגישים כבולים למשרד המשפטים בעניין הזה.

יונתן ביסקי:

לא למשרד המשפטים, אנחנו כבולים לחוק.

היו"ר יואב קיש:

בסדר, אבל הפרשנות שלכם שונה מהפרשנות של משרד המשפטים.

יונתן ביסקי:

עוד לא קיבלתי, אני עוד לא יודע אם יש פרשנות של משרד המשפטים.

אלידור בליטנר:

אני לא מציגה פרשנות מכיוון שאני לא מכירה את הנושא.

היו"ר יואב קיש:

החוק אומר שאתה חייב לדון עד - - -

יונתן ביסקי:

אנחנו צריכים לבחון את העניין. יש הפרות שבוצעו ב-2016 עם פוטנציאל קנסות
מאוד משמעותי לשני הערוצים האלה. מאחר שההפרות האלה כבר תועדו על-ידי אגף
פיקוח ונקבעו על-ידי היושבת-ראש, אנחנו באיזשהו שלב נצטרך להחליט. אני לא
בטוח אם יש - - -

היו"ר יואב קיש:

אבל השאלה אם יש בחוק הנחיה שאומרת לך: אתה חייב לא יודע, ב-x זמן להחליט,
או שבגלל שיש פה דיון בכנסת שמטרתו לשנות את כל החוק שקשור לכך וגם ישפיע
מן הסתם גם על הדברים האלה – שלא ישתמע מדבריי כאילו זה למחוק או לא למחוק,
לא – אבל זה ישפיע, יכול להיות שזה ימשיך להתנהל ברשות השנייה, כי התפיסה
שלי שהכול צריך להיות תחת רגולטור אחד. אני מבקש ממשרד המשפטים להוציא
הנחיה ברורה - - -

אלידור בליטנר:

יש כאן מועצה עצמאית שיש לך ייעוץ משפטי, ועליכם האחריות המקצועית והמשפטית
בנושא הזה, נתחיל בזה.

היו"ר יואב קיש:

אבל הוא הרגע אמר שהוא חושב שהם פנו אליכם לייעוץ ושאלה.

יונתן ביסקי:

אני בטוח שפנינו אליהם.

היו"ר יואב קיש:

ואתם חזרתם או לא חזרתם? והוא רוצה לדעת שלפחות מבחינתכם – ברור שהוא
עצמאי, בסוף גם מעשיו יהיו עצמאיים והוא ייתבע לפי החלטותיו – אבל את אומרת
לו שאסור לו לקבל מכם חוות דעת, אני לא מבין.

אלידור בליטנר:

אני לא מכירה את הסוגיה. אני לא יכולה להתייחס למה שאני לא מכירה.

היו"ר יואב קיש:

אז אני מבקש שעד יום רביעי לדיון הבא אתם תחזרו עם תשובה ברורה לגבי השאלה
האם יש מניעה מבחינתכם. ההחלטה בסוף היא שלכם סוברנית, אתם תיתנו לו תשובה
ברורה אם יש מניעה לקיים את הדיון יותר מאוחר ונבקש כחודש דחייה.

יונתן ביסקי:

מניעה למצות את ההליכים, לא לקיים את הדיון. אם יש לנו יכולת משפטית לעצור
את ההליכים שכבר הוכרעו.

היו"ר יואב קיש:

מה זה לעצור, אני מדבר על חודש דחייה בדיון עקב הסיטואציה שיש פה בחקיקה.
אתה אומר שלתפיסתך אתה לא יכול לעשות את זה, או שיש לך חשש שאתה לא יכול
לעשות את זה.

יונתן ביסקי:

יש חשש.

היו"ר יואב קיש:

ואתה רוצה תשובה מסודרת גם ממשרד המשפטים. בסוף יש לך ייעוץ משפטי שלך, אבל
אתה רוצה תפיסה מסודרת שלהם. אז אני מבקש ממשרד המשפטים לאור הסיטואציה
הנוכחית להגדיר האם יש בעיה לדחות את זה בחודש נוסף, אם תגידו לו - - -

אלידור בליטנר:

לדחות את מה?

יונתן ביסקי:

לדחות את מיצוי הליכי הפיקוח מול הערוצים הקיימים.

היו"ר יואב קיש:

דיון.

אלידור בליטנר:

אתם מדברים על שני דברים שונים.

יונתן ביסקי:

על חילוט ערבויות של ערוץ 20 ועל הליכי פיקוח שנמצאים מול "הלא" TV. ועוד
משפט. חבל שהיועצת המשפטית יצאה. חוק הרשות השנייה כמדומני קובע שבעל חוב
למדינה לא יכול להיות בעל זיכיון או רישיון מהרשות השנייה. לכן, בהוראות
המעבר חובה שהחובות הקיימים תחת הערוצים הייעודיים למעשה יבוטלו על-ידי
הכנסת.

היו"ר יואב קיש:

למה?

יונתן ביסקי:

כי אחרת אני אצטרך להמשיך. יש לי - - -

היו"ר יואב קיש:

אני מעביר את זה לרשות השנייה.

יונתן ביסקי:

מי שיש לו חוב למדינה לא יכול להיות בעל רישיון.

נחשון אקסלרד:

זה לא חוב למדינה, בוא לא נצבע את זה בצבעים לא נכונים.

היו"ר יואב קיש:

סליחה, סליחה.

נחשון אקסלרד:

פה לא מדובר על חוב למדינה.

היו"ר יואב קיש:

אל תפריע לו, סליחה.

יונתן ביסקי:

בעל חובות פיקוח או חובות רגולטורים, אני לא רוצה להיכנס להגדרה משפטית כי
אני לא עורך-דין, אני אשמח אם אתי בנדלר תתייחס לזה אחר כך.

היו"ר יואב קיש:

איפה אתי? מאיר, תקרא לאתי, בבקשה, שתיכנס.

יונתן ביסקי:

אבל בעל חוב כזה או אחר לא יכול להיות בעל רישיון מהרשות השנייה. לכן,
חייבים במעבר בין הרגולטורים למעשה לדחות - - -

היו"ר יואב קיש:

הנה אתי. תגיד את זה עוד פעם. אתי, בבקשה.

אתי בנדלר:

אני מתנצלת.

יונתן ביסקי:

חוק הרשות השנייה קובע, תתקני אותי אם אני טועה, שבעל חוב למדינה בצורה
רגולטורית או בצורה של הפקות מקור כאלו או אחרות, לא יכול להיות בעל רישיון
ברשות השנייה.

אתי בנדלר:

אני לא זוכרת את הסעיף המדויק, אבל אני יכולה לומר שאגב הטיפול בערוץ 10
בזמנו המחוקק החליט לצמצם מאוד את שיקול הדעת של הרגולטור כדי לא לאפשר להם
מחילה על חובות מעבר למה - - -

היו"ר יואב קיש:

לא מדובר על מחילה על חובות, הנושא הוא אחר.

אתי בנדלר:

רגע. מעבר למה שהחוק אפשר, ולא רק זה, כדי שתהיה סנקציה יעילה נאמר מפורשות
– אני לא זוכרת את נוסח הסעיף - -

היו"ר יואב קיש:

רגע, אתי, סליחה, זה לא הנושא. הנושא של הדיון הוא - - -

אתי בנדלר:

- - שמי שלא עומד בחובותיו לא יכול להיות בעל רישיון. יש לזה ציטוט גדול
מאוד - - -

דנה נויפלד:

הרישיון יפקע.

אתי בנדלר:

יש איזושהי הוראה שהמחוקק קבע כדי להבטיח - - -

לאה ורון:

שהרישיון שלו יפקע, דנה?

אתי בנדלר:

יש משהו כזה, אני צריכה לבדוק.

דנה נויפלד:

יש הוראה מאוד ברורה. סעיף 37.

מירי נאור אליאס:

33(ד).

היו"ר יואב קיש:

אז מה שיונתן אומר, שלחלק מהערוצים האלה יש חובות או חבויות, או לא משנה
איך לקרוא לזה, לתפיסתם לפי הרישיון הקודם, ואז ברגע שהם עוברים למעשה הם
לא יכולים לקבל רישיון, את הדבר הזה צריך להסדיר.

דנה נויפלד:

37(א)(1).

מירי נאור אליאס:

למה? גם 33.

שירה גרינברג:

הסדירו דברים כאלו בעבר, גם ערוץ 2 פרסו את החובות קדימה, פורסים.

יונתן ביסקי:

וגם לערוץ 10.

אתי בנדלר:

כן, הייתה פריסה.

קריאות:

- - -

היו"ר יואב קיש:

אף אחד לא דיבר על ויתור על חובות.

שירלי שיף:

הייתה מחיקה ב-2009 של 48 מיליון שקלים על הקולנוע.

אתי בנדלר:

אני פניתי בשם היושב-ראש, אדוני, להזכירך, ליושבת-ראש הרשות השנייה ולמשרד
התקשורת לקבל מידע מדויק לגבי מחילות או פריסות חוב בעבר לערוצים המסחריים.

היו"ר יואב קיש:

נכון. תודה, יונתן. אני מסכם את הנושא שדיברנו עליו, ויש לנו גם את משרד
המשפטים. עד יום רביעי אנחנו נלווה את זה עם מכתב פנייה גם למועצה, למשרד
המשפטים אני לא מעביר מכתב, אל מועצת הכבלים והלוויין. עד יום רביעי אני
מבקש תשובה אם ניתן לדחות בחודש, או לפחות לא לקיים את הדיון בנוגע לערוצים
הייעודיים ב-1 בפברואר, וכמובן שצריך תשובה של המועצה כולה בראשות
היושב-ראש. תודה.

איילת נחמיאס ורבין (המחנה הציוני):

אבל המועצה צריכה תשובה ממשרד המשפטים אם הם יכולים לעשות את זה.

היו"ר יואב קיש:

אז משרד המשפטים התחייבו לתת. תראי, זה לא מדויק, כי הם גוף עצמאי, אבל הם
רוצים חוות דעת.

איילת נחמיאס ורבין (המחנה הציוני):

ברור, מבחינה משפטית הם לא פועלים בחלל.

אתי בנדלר:

בדיוק ככה. אני התפלאתי על האמירה הזאת, לא רציתי להתערב.

איילת נחמיאס ורבין (המחנה הציוני):

שמה?

אתי בנדלר:

שברור שהייעוץ המשפטי של המועצה לשידורי כבלים ולוויין כפופה ליועץ המשפטי
לממשלה.

אלידור בליטנר:

הרי זה חלק ממערך הייעוץ המשפטי לממשלה.

היו"ר יואב קיש:

יופי, אם זה באותה יד אז בכלל.

אלידור בליטנר:

אבל עדיין האחריות המקצועית היא של המועצה.

אתי בנדלר:

בוודאי.

היו"ר יואב קיש:

תודה רבה. חברים, אני רוצה לסכם את מה שעשינו עד עכשיו. ראשית, דיברנו על
ערוץ 24. נשארה שאלה פתוחה לגבי הנושא של האם זה יוגדר בחוק הרשות השנייה
כשלעצמו או כחלק מרישיון הקיים שיועתק לרשות השנייה לצורך העניין.

אתי בנדלר:

אני רוצה לחדד את זה כדי להבין. השאלה היא האם הרישיון שיינתן לערוץ 24
על-ידי הרשות השנייה לטלוויזיה ורדיו תהיה בהתאם להוראות חוק התקשורת או
לא, כן? זאת השאלה?

היו"ר יואב קיש:

לא. תשמעו, קטגורית יש לי בעיה עם זה, בדיוק מאותה סיבה שאנחנו עושים עכשיו
עבודה לכל הערוצים. אני מבקש שאתם תצטרפו לערוצים בעבודה הזאת, ותביאו את
הבעיות שיש לכם בסעיפים ספציפיים לערוץ 24 בחוק הרשות השנייה, בהנחה שאתם
הולכים למצוא את עצמכם תחת חוק הרשות השנייה ולא באיזשהו Copy Paste שלא
יקרה. זה אחד.

שתיים, דיברנו לגבי דיון תיאורטי בנושא אחזקות צולבות בכלל בשוק התקשורת,
ביקשנו גם ממרכז המחקר והמידע עבודה, וגם התייחסות של המשרדים לוועדת
הכלכלה להציג להם תוכנית-על בעניין הזה, ועם הדיון הזה סיימנו.

לאה ורון:

אישרתם את כל הנושא של החדשות של ערוץ זעיר.

היו"ר יואב קיש:

אישרנו את נושא החדשות לערוץ זעיר שאיננו משדר בעברית שלא יהיה מחויב לשדר
מירושלים.

ואני רוצה לעבור להתחיל לשוחח על המבנה. יש לנו היום ערוץ זעיר, ערוץ קטן,
בינוני, וגדול, ואחד הדברים הבעייתיים שהיו בדיונים הקודמים, מעבר למספרים,
למה זה 20, 15, 10 וכיוצא בזה, היה שבכלל כל המדרוג הזה יכול לייצר
מוטיבציות שליליות. אם לדוגמה אני בין קטגוריה לקטגוריה, אולי עדיף לי טיפה
פחות להיות גדול ולרדת לקטגוריה היותר מקילה ולהרוויח כאן הטבות רגולטוריות
כאלה או אחרות, או השקעות כאלה או אחרות. ואותו דבר ההפך, למנוע אינסנטיב
לגדול ולהתחרות.

כבסיס, מה שבתפיסתי לא השתנה זה שהערוצים הזעירים צריכים להיות פטורים מכל
מחויבות כספית, וזה מה שנאמר בהצעה, על זה אני לא מדבר. אני עכשיו רוצה
לדבר על מעבר לזעיר, וגם אותו נגדיר דרך אגב בסכום כדי לחסוך את כל הדבר
הזה. אבל מי שהוא מעל, היום זה 10%, סדר גודל של 100 מיליון שקלים, גם על
המספר הזה תכף נדבר, אבל אני רוצה לתת הצעה שהייתה עם הממונה על ההגבלים
ועם משרד האוצר, וזאת ההצעה. במקום לדבר על מדרגות, לעשות את זה פשוט,
להגיד אחוזים מהמחזור להשקעה בסוגה עילית, למשל, ואז אין משמעות למדרגה אם
אתה ב-19.5% או 20.5%, כי אתה עדיין גדל עם האחוזים מהמחזור. איפה יש
משמעות? אם אתה בקטגוריה הראשונה של הזעיר, ששם אתה פטור מהשקעות של אחוזים
מהמחזור. איילת.

איילת נחמיאס ורבין (המחנה הציוני):

אני רוצה רק לחבר את זה בכל זאת לדיון בזעיר ייעודי שיש לנו כל זמן שהוראת
השעה חיה וקיימת, ואני אמרתי ואני חוזרת שוב על ההסתייגות שלי. אני חושבת
שזעיר ייעודי גם בזמן הוראת השעה חייב להיות מחויב באותה מחויבות שלקח על
עצמו ערוץ המוסיקה, והמחויבות חייבת להיות גבוהה מ-30%.

היו"ר יואב קיש:

אבל זה לא הדיון עכשיו.

איילת נחמיאס ורבין (המחנה הציוני):

רגע, ידידי, תרשה לי להגיד את דבריי, ואני אחבר לך את זה לדברים האלה. אני
חושבת בהקשר של המחויבות הכספית, בעיקרון אני מסכימה איתך בעולמות של
הזעיר, אני חושבת שאחוז מהמחזור אם הוא אחוז, מה שנקרא אחוז שמשקף באמת גם
את היכולות הכלכליות, אבל גם את הצורך של תעשיית היצירה בארץ באמת להיות
הפנים שלנו של כולנו, ומה שבסופו של דבר הציבור רואה, אז אני מקבלת בעיקרון
את ההצעה הזאת, עוד לא דיברנו על האחוזים. אבל אני חושבת שיש קשר, אני אגיד
לך למה, משום שכשאתה, יואב - - -

היו"ר יואב קיש:

אם הם פה אז שיכניסו אותם.

איתן כבל (יו"ר ועדת הכלכלה):

הם לא פה.

היו"ר יואב קיש:

הלכו?

איילת נחמיאס ורבין (המחנה הציוני):

לדעתי הם הלכו.

היו"ר יואב קיש:

אני אומר לכם בכנות למה החלטתי, כי היה לי חשוב שהוא ידבר, שלחתי, ביקשתי
מלאה שתשלח ותביא את השם שלו, והוא ידע שהוא רשום לדבר ועדיין בחר להתפרץ,
זה לא היה מקובל עליי.

איתן כבל (יו"ר ועדת הכלכלה):

אדוני היושב-ראש, כיוון שאני מנהל דיונים, אני לא מתערב, אני לא אוהב
שמתערבים לי, אז החלטתו של אדוני.

איילת נחמיאס ורבין (המחנה הציוני):

אני אגיד לך אחר כך הערה שאמרתי כשלא היית, ואני לא נוהגת לעשות את זה, אבל
מבינה את הקושי. אני רוצה להסביר לך מדוע. כי כשאנחנו מדברים על מחויבות
לשידור ייעודי, אז גם זה לכשעצמו מייצר מחויבות כלכלית. זאת אומרת, אני לא
רוצה שיבואו אליי ויגידו לי: תראי, אם את דורשת ממני 75% שידור ייעודי, אז
אני יכול לשדר רק נגיד 5% סוגה עילית. אנחנו לא יכולים לנתק בין הדיונים
האלה, יואב, ומאוד מאוד חשוב שזה ייאמר, כי אני הצבעתי בעד בקריאה הראשונה
למרות שזה היה 30%. אבל חשוב שזה ייאמר, כי 75% למשל משפיע באופן תיאורטי
על מידת היכולת שלהם למשל לגייס פרסומות. יכול להיות. אבל זה לא משנה את
העובדה - - -

היו"ר יואב קיש:

הבנתי.

איילת נחמיאס ורבין (המחנה הציוני):

ולכן אני קושרת בין השניים. רק הסיפה, אני אגיד לך מה אמרתי בהיעדרך. אמרתי
שאני מאוד מבינה את הקושי בהתנהלות של אנשי היצירה, אבל אנחנו מוכרחים
לגלות קצת יותר אמפטיה וקצת יותר סובלנות ואורך רוח אליהם בגלל שהם תחתית
שרשרת המזון. זאת בעיה להגיד את זה בצורה הזאת, אבל אני חוזרת ואומרת את
זה, וגם אמרתי את זה ביום רביעי בדיון על זכויות יוצרים. הם רצו בסך הכול
לבוא לידי ביטוי מול הממונה על ההגבלים העסקיים, והם היו תחת הרושם שהם לא
יבואו לידי ביטוי מולה. זה לדעתי מה שהם רצו.

היו"ר יואב קיש:

אבל היו הרבה כאלה בוועדה. מה לעשות שלא כולם התפרצו, רק הם בחרו לעצמם את
זכות הצעקה, זה לא מקובל עליי.

איילת נחמיאס ורבין (המחנה הציוני):

אבל הם הכי חלשים, יואב, תזכור את זה, בבקשה.

היו"ר יואב קיש:

אבל גם החלש לא צריך להתנהל בצורה לא מכובדת.

איילת נחמיאס ורבין (המחנה הציוני):

בסדר, אבל הם הכי מוחלשים, ויש לי הרבה ביקורת על ההתנהלות שלהם.

היו"ר יואב קיש:

תודה. אז אני מפריד רגע, בהמשך למה שאמרת, יש לנו דיון אחד על המדרגות מעל
זעיר, שזה הדיון שאני כן מבקש שנתחיל איתו.

איילת נחמיאס ורבין (המחנה הציוני):

טוב, אין בעיה.

היו"ר יואב קיש:

אחרי זה יש לנו את הדיון שהעלית עכשיו שזה הנושא של הזעיר.

איילת נחמיאס ורבין (המחנה הציוני):

זה משהו אחר. בסדר, מקובל עליי, אין בעיה.

היו"ר יואב קיש:

אז אנחנו מדברים על המדרגות שמעל זעיר, יש לנו בנושא סוגה עילית.

איתן כבל (יו"ר ועדת הכלכלה):

רק יש לי שאלה, פשוט כדי שאני אהיה על זה להמשך הדיון. כשאנחנו מדברים על
זעיר, מה ההיקף?

היו"ר יואב קיש:

אז אתה רוצה גם על זה? אפשר. אתם יודעים מה, אתם רוצים שנעשה את הדיון הזה?
בואו נעשה את הדיון הזה.

איתן כבל (יו"ר ועדת הכלכלה):

אני אגיד לך גם למה, ברשותך. כי כשאנחנו באים לעסוק בשאלת האם לפטור - - -

היו"ר יואב קיש:

יש לזה משמעות.

איתן כבל (יו"ר ועדת הכלכלה):

כן, יש לזה משמעות אם אני בא לפתור אותם או לא פוטר אותם.

היו"ר יואב קיש:

אתה צודק.

קריאות:

- - -

איתן כבל (יו"ר ועדת הכלכלה):

אני רק אומר.

היו"ר יואב קיש:

בוא נעשה ככה, אומר ידידי איתן כבל, הרי החשיבה הבסיסית שלנו היא שמי שיהיה
בזעיר – ועוד לא הגדרנו, כרגע המספר 10% – צריך להיות ללא הטלות כספיות עד
לשיקולה של חברת הכנסת ורבין, בגלל שהוא עוסק בייעודי, אני לא נכנס כרגע
לשיקולי כי אני רוצה פלורליזם, אני רוצה תחרות, אני רוצה להכניס חדשים, אני
רוצה חדשים שיכנסו ושיהיו בסביבה מוגנת עד שהם גדלים, זאת תפיסתי, בסדר?
אני לא נכנס לזה כרגע. אבל בואו נדבר על הסכום. אני לא רוצה להתעסק בפלח
שוק, כי בעניין הזה אני חושב שהמטרה של כל השינוי – איפה אתי?

לאה ורון:

נעמה פה.

היו"ר יואב קיש:

אז תעדכני אותה, כי זה נושא מאוד מהותי. אני לא רוצה להמשיך לקריאה שנייה
ושלישית לפי המדרגות שעשינו פלח שוק. אני רוצה להתייחס לזה כזעיר, שממנו
אנחנו לא דורשים מחויבות כספית, וכל מה שמעל, לייצר שיפוע ישר. זאת אומרת
שאיפה שאתה על הגרף אתה תהיה באותו שיפוע. שלא יהיה גרף כזה עם מדרגות
כאלה, כי אז הוא מייצר אינסנטיב לא ראוי בדיון, וזה אני חוזר לתחילה של
הדברים.

נגה רובינשטיין:

אתה יכול להתייחס רק למספר שנקבת בו בתחילתה דיון, של ה-100 מיליון?

היו"ר יואב קיש:

כן, בוא נתחיל עם המספר הזה, אני מקבל. אנחנו כרגע מוגדר 10% מהשוק. המספר
הזה, מכיוון שאנחנו לא יודעים בדיוק מה גודל השוק, אני יכול להגיד שממה שלי
נראה הוא בין 100 אולי ל-130 מיליון שקלים, זה הטווח ששמעתי פה - - -

שרן השכל (הליכוד):

זה עושים באחוזים? אנחנו עושים את זה באחוזים. אי אפשר.

איילת נחמיאס ורבין (המחנה הציוני):

רגע, לקטן?

היו"ר יואב קיש:

כרגע אני עושה סדר.

דנה נויפלד:

מאחוזים עוברים להכנסות.

איילת נחמיאס ורבין (המחנה הציוני):

תגידי נתח שוק.

היו"ר יואב קיש:

יורדים מנתח שוק, מאחוזים, כדי לחסוך גם לרגולטור את כל המדידה בין
השחקנים.

איילת נחמיאס ורבין (המחנה הציוני):

שהיא ממילא עקומה לחלוטין.

היו"ר יואב קיש:

אבל בוא נדבר על מדרגה, שממנה והלאה יש סט של כללים מסוים, וממנה ומטה יש
סט כללים אחר. מה המדרגה הזו? וזה לשאלתה של עורכת הדין נגה. המדרגה הזו
צריכה להיות מספר של הכנסות והכנסות ממס. זאת אומרת, שתי שאלות שהן
מאוד - - -

שרן השכל (הליכוד):

אבל זה גם תלוי נורא בהוצאות, כי הגרפים שלך, יש לך גרף של הוצאות שהולך
ככה, הכנסות הולך ככה.

איילת נחמיאס ורבין (המחנה הציוני):

היה רוצה.

שרן השכל (הליכוד):

ככל שאתה מתחיל רק את הגרף של ההכנסות, ההוצאות שלך עדיין הרבה יותר
גבוהות. אי אפשר ככה לעשות - - -

היו"ר יואב קיש:

אני לא נכנס להוצאות. מה שאני אומר זה: אני מייצר רף מסוים של הכנסות,
שממנו ומטה ההוצאות שלך יהיו פחותות.

איילת נחמיאס ורבין (המחנה הציוני):

המחויבויות שלך.

היו"ר יואב קיש:

מחויבויות.

שרן השכל (הליכוד):

אבל אנחנו צריכים להתייעץ בכלכלנים - - -

היו"ר יואב קיש:

שרן, תנו לי רגע להגיד את הרעיון.

מיכל רפאלי כדורי:

חוק התקשורת לא מתייחס להוצאות. גם ה-8% הפקות מקור הוא על הכנסות.

איילת נחמיאס ורבין (המחנה הציוני):

בוודאי שלא.

מיכל רפאלי כדורי:

היינו שמחים שזה היה על רווחים.

היו"ר יואב קיש:

רגע, אחרי שאני אסיים את דבריי ואחרי שמשרד האוצר יסיים את דבריו, אם יהיו
שאלות נתקדם. ולכן הרעיון הוא כזה, אני חוזר לבסיס: יש מדרגה שממנה ומטה
אנחנו רוצים לשמר מינימום מחויבויות כספיות, כדי לאפשר, אמרתי, תחרות
וחופש. אני לא רוצה שבמדרגת הזעיר יעשו סוגה עילית, אני לא רוצה שיהיו
מוגבלים לחדשות. אם ירצו יעשו, אבל דיברנו על זה כבר. ואני לא רוצה שיהיו
מוגבלים להפקות מקוריות. בעניין הזה זו מדרגה של הזעיר.

עכשיו, מעל הזעיר, אנחנו נכנסים לזירה הקיימת כיום. וזה, נגה, צריך מאוד
מאוד לעניין אותך, השיחה עכשיו. כי בוא ניקח את סוגה עילית, היום לדעתי
המספר הוא מספר פיקס – 62 מיליון שקלים או משהו כזה, אם אני צודק?

קריאה:

כן.

היו"ר יואב קיש:

כן. ואני אומר: במקום 62 מיליון שקלים, זה למעשה דיון שגם יכול להיות מאוד
רלוונטי לגופים שאת מייצגת, אני רוצה להגדיר את זה כאחוז מהמחזור. עכשיו,
איזה מחזור? מחזור הכנסות מפרסום בטלוויזיה. זה ההכנסות. זה כולל תוכן
שיווקי שפתחנו וזה כולל פרסומות. זה הפרסום בטלוויזיה. אני לא כולל בזה
פרסום ב-Mako או פרסום במקום אחר, אבל אני יוצא מהנחה, וזה משהו שצריך יהיה
לחדד בחוק, שיהיה מאוד ברור מה ההגדרה, ושלא תהיה יכולת הסטת הכנסות מפה
לפה. חד וחלק.

איילת נחמיאס ורבין (המחנה הציוני):

או, יפה, זה חשוב. זה חשוב.

היו"ר יואב קיש:

ברור. עכשיו, לגבי זה אני אומר, אני מעדיף לדבר על מספר. למה אני רוצה לדבר
על מספר? כי אני לא רוצה להגיד: 10% מהשוק, מה שקיים לי כיום, אני רוצה
להגיד מספר. אז אם אני אומר שהמספרים ששמעתי לגודל השוק זה בין 100 מיליון
ל-130 מיליון - - -

נגה רובינשטיין:

שמשקפים מה?

היו"ר יואב קיש:

10% מההכנסות.

נגה רובינשטיין:

אבל השוק הוא לא מיליארד.

היו"ר יואב קיש:

אני שמעתי שעל השולחן הזה דיברו בין מיליארד ל-1.3 מיליארד. זה מה שאמרתי.
אם את מכירה מספר אחר, אני אשמח לשמוע.

קריאה:

אבל אולי הרשות השנייה תגיד - - -

נגה רובינשטיין:

כן - - -

איתן כבל (יו”ר ועדת הכלכלה):

יש מי שאמון אבל, נגה.

נגה רובינשטיין:

מאה אחוז. אז אם הרשות השנייה אומרת שהשוק הוא בין מיליארד ל-1.3 מיליארד,
בסדר. לא בטוחה שאלה המספרים שאנחנו מכירים, אבל שידורים מטלוויזיה,
פרסומות מטלוויזיה, האם זה גודל השוק?

היו"ר יואב קיש:

כן. תודה.

שרן השכל (הליכוד):

כמה? 1.3 מיליארד?

ניר שויקי:

אנחנו לא נגיד פה מספרים מדויקים.

היו"ר יואב קיש:

בדיוק, לא צריך מספר מדויק, אבל בין מיליארד ל-1.3 מיליארד.

ניר שויקי:

המספרים שהוא אמר סבירים.

קריאה:

ברוטו ונטו - - -

ניר שויקי:

לא, זה נטו. זה נטו. המספרים זה נטו, והמספרים שהוא אמר - - -

דב חנין (הרשימה המשותפת):

שאלה: אתה מוריד לגמרי את כל עניין האחוזים?

היו"ר יואב קיש:

לא. מה שאני אמרתי, אני חוזר ואני מבקש להיות אתי, חבר'ה. ואחרי זה אני אתן
לאוצר. מי רוצה מהאוצר להציג את זה? שירה, את רוצה? בסדר. אז אני בזה אומר
את האמירה שלי ומסיים. המדרגות שעשינו מייצרות מצב שיכול להיות בעייתי. מה
הבעיה? שברגע שאתה עובר מדרגה, המחויבויות שלך גדלות.

דב חנין (הרשימה המשותפת):

אתה לא תרצה. תרצה להגיע עד המדרגה.

היו"ר יואב קיש:

בדיוק. אתה תנהל את המדרגה במקום. או לחלופין, אם אתה קצת למעלה, אולי בוא
נרד קצת ונקל. לכן אני רוצה לייצר רק דבר אחד: רף מינימום, שמתחתיו פטורים,
כמו שדיברתי קודם, ועליו נדבר, זה המספר שדיברנו כרגע. ומעליו גרף ישר,
אחוזים מההכנסות. כדי שלא משנה איפה אתה על הגרף, השיפוע יהיה אחיד. זה
הרעיון.

איתן כבל (יו”ר ועדת הכלכלה):

שתהיה גם הוגנות בתוך - - -

היו"ר יואב קיש:

כן. ואז אתה גם חוסך. תקשיב, אני גם חוסך לרשות השנייה להתעסק עם גודל שוק
ומדרגות. יש מספר אחד של הכנסות, מעליו יש אחוזים מההכנסות שאתה חייב
להשקיע. תודה. בבקשה, האוצר, תציגו את זה.

שירה גרינברג:

ביום חמישי האחרון עברה בעצם החלטת הממשלה.

קריאה:

שישי בבוקר.

שירה גרינברג:

שישי בבוקר, נכון. התחלנו בחמישי, סיימנו בשישי בבוקר. ואנחנו פשוט נציג את
המודל שאושר על ידי הממשלה, שהוא באמת מודל - - -

היו"ר יואב קיש:

דנו בזה בממשלה במסגרת התקציב?

שירה גרינברג:

דנו בכול.

דב חנין (הרשימה המשותפת):

לא היה להם מה לדבר על התקציב, אז דיברו על זה. חיפשו נושאים מעניינים.

שירה גרינברג:

היה הרבה מה לדבר, גם על התקציב, גם על הרפורמות הענפות שהגיעו עמו. וזו
אחת הרפורמות. מדובר בסעיף 5 להחלטת הממשלה. לעניין השקעה בהפקות מקור – מה
שמוגדר שם – על בעל רישיון מסחרי שסך הכנסותיו בשנה עולה על סכום של 50
מיליון ש"ח, תחול חובת השקעה בהפקות מקור בשיעור שלא יפחת מ-12%
מהכנסותיו - -

היו"ר יואב קיש:

כמה?

שירה גרינברג:

- - 12% מהכנסותיו. ולא יוטלו עליו המגבלות הנוגעות לזמן השידור של הפקות
אלה.

היו"ר יואב קיש:

מה זה המגבלות על זמן השידור של הפקות אלה?

שירה גרינברג:

אנחנו נפרט עוד מעט בדיוק את כל המגבלות, אבל הרעיון שעליו דיברת, שזה מה
שהנחה אותנו, ברגע שהאחוז הוא אחוז קבוע על כל הרמות השונות, אין תמריץ
שלילי לגדול בכל רמה.

היו"ר יואב קיש:

נכון.

שירה גרינברג:

מכיוון שכשהחובות הן אותן חובות, הן כמובן מידתיות כי הן באחוזים
מהכנסותיו. ומדובר באותו אחוז, כי אם נשנה את האחוז, כמובן שעוד פעם ייווצר
מצב של תמריץ שלילי. ועל כן זה מה שהנחה אותנו במודל.

דב חנין (הרשימה המשותפת):

וזה יחול גם על ערוצים קיימים? על כולם?

שירה גרינברג:

כן, על כולם, אנחנו מדברים על אסדרה על כולם.

היו"ר יואב קיש:

לא, רק מעל 50 מיליון. אתם הורדתם את ה-100, 130 - - -

שירה גרינברג:

לא, אנחנו נגיע, עוד רגע אני אצביע מה הרף הנוסף - -

איתן כבל (יו”ר ועדת הכלכלה):

תן לה לתת את המדרגות שהם - - -

שירה גרינברג:

- - ואז אנחנו מדברים בהפקות מקור על אותו אחוז על כולם.

סעיף שני: על בעל רישיון מסחרי שסך הכנסותיו בשנה אינו עולה על סכום של 50
מיליון ש"ח, לא תחול חובת השקעה בהפקות מקור ולא יוטלו עליו המגבלות
הנוגעות לזמן השידור - - -

דב חנין (הרשימה המשותפת):

גברתי יכולה לקרוא את זה עוד פעם?

היו"ר יואב קיש:

אפשר לצלם את זה רגע ולחלק לכולם? אז זה נעשה. את יכולה להקריא את זה
בינתיים.

איילת נחמיאס ורבין (המחנה הציוני):

זה פשוט מלא במספרים.

קריאה:

אולי תסבירי את זה בלי - - -

שירה גרינברג:

בסדר. אני יכולה גם באמת להסביר את המודל ולאחר מכן יחלקו לכולם.

דב חנין (הרשימה המשותפת):

קודם תקריאי את זה עוד פעם.

היו"ר יואב קיש:

לא, אתה תיכף מקבל העתק, דב.

שירה גרינברג:

מדובר ברף של 50 מיליון ש"ח, שעד לרף הזה אין חובה של הפקות מקור. מעל הרף
של 50 מיליון ש"ח יש 12 - - -

שרן השכל (הליכוד):

רגע, 50 מיליון זה הזעיר?

היו"ר יואב קיש:

מה שאני אמרתי 100 מיליון הם אומרים 50. זה הפרשנות רש"י לשירה.

שירה גרינברג:

מעל הרף של 50 מיליון ש"ח מדובר בחובה של 12% הפקות מקור.

היו"ר יואב קיש:

זה מה שנקרא סוגה עילית או לא?

שירה גרינברג:

זה הפקות מקור, לרבות סוגה עילית.

היו"ר יואב קיש:

מקומיות?

אתי בנדלר:

לרבות סוגה עילית, זה לאו דווקא - - -

איילת נחמיאס ורבין (המחנה הציוני):

נכון, נכון, זה לרבות סוגה עילית.

נגה רובינשטיין:

עם יחס בין ז'אנר - - -

שירה גרינברג:

שנייה. בואו רגע נחדד.

היו"ר יואב קיש:

לא, את זה אני רוצה להוריד, נגה, את זה אני רוצה לבטל. בלי שייכנסו לכם.

איילת נחמיאס ורבין (המחנה הציוני):

מה זאת אומרת?

היו"ר יואב קיש:

תיכף תשמעי.

שירה גרינברג:

בואו רגע נחדד. 12% סוגה עילית הגיע מהמקום שבו לקחנו בעצם את שוק ההכנסות
הנוכחי, גזרנו את ה-62, מכיוון שאנחנו לא רוצים לפגוע ביוצרים. הייתה
מדיניות בוועדת פילבר שדובר עליה ורצינו לשמור עליה. יש רף של יצירה
ישראלית, שאנחנו מעוניינים לשמור עליו, כערך של החברה הישראלית, ואנחנו
רוצים יצירה ישראלית.

איילת נחמיאס ורבין (המחנה הציוני):

אמת.

היו"ר יואב קיש:

נכון.

שירה גרינברג:

ועל כן חובת המינימום היום גוזרת את 12% מאותו רף הכנסות.

היו"ר יואב קיש:

אוקיי.

שירה גרינברג:

ולכן, כפי שאמרתי קודם, ברגע שמשנים את האחוז הזה, זה מייצר תמריצים
שליליים. כי אם האחוז הוא נמוך יותר, אז ברגע שאתה מגיע לרף הזה, וכן
לגדולים - - -

דב חנין (הרשימה המשותפת):

את זה הבנו. איפה סוגה עילית?

שירה גרינברג:

ה-12% זה סוגה עילית. והוא גוזר, זה מה שאני אומרת, ה-62 מיליון ש"ח, שהיה
קודם החובה, בעצם רצינו לוודא שהיצירה הישראלית לא תיפגע, ועל כן נקבע
האחוז של 12%. זה מה שנבחר כאן.

היו"ר יואב קיש:

אבל תסלחי לי על - - - אולי אני לא מכיר, ויושבים לידי גם היועצת המשפטית
וגם איתן.

איילת נחמיאס ורבין (המחנה הציוני):

62 מיליון זה הפקות מקור, זה לא הכול סוגה עילית.

היו"ר יואב קיש:

סוגה עילית.

שירה גרינברג:

זה הפקות מקור של סוגה עילית.

היו"ר יואב קיש:

אז למה את לא משתמשת במושג סוגה עילית?

שירה גרינברג:

כי בהחלטת הממשלה - - -

היו"ר יואב קיש:

יש 40% הפקות מקומיות - - -

איילת נחמיאס ורבין (המחנה הציוני):

לא, יואב, כי הפקות מקור זה לא הכול סוגה עילית. הפקות מקור יכולה
להיות - - -

היו"ר יואב קיש:

לא, אבל החוק היום, ה-62 מיליון שקל - - -

איילת נחמיאס ורבין (המחנה הציוני):

זה כן, זה סוגה עילית.

היו"ר יואב קיש:

אז על זה אני מדבר.

שירה גרינברג:

סוגה עילית. ולכן זה אותו דבר. אני הקראתי את הנוסח של החלטת הממשלה. בדברי
ההסבר המהות שלו זה סוגה עילית, בסדר?

היו"ר יואב קיש:

אוקיי. זה חשוב, איילת.

שירה גרינברג:

ולכן אני הקראתי את הנוסח של החלטת הממשלה אבל המהות זה סוגה עילית.

היו"ר יואב קיש:

אז אנחנו עושים חילופין. אז החילופין הוא להגדרת - - - בחוק – חברים, זה
חשוב מאוד – שבמקום 62 מיליון שקלים, כפי שכתוב היום, יהיה כתוב ש-12%
מההכנסות בעל הרישיון יפנו לאני משתמש בכוונה בביטוי סוגה עילית.

שירה גרינברג:

סוגה עילית.

איילת נחמיאס ורבין (המחנה הציוני):

נכון.

שירה גרינברג:

אז זה לגבי הרף. וכמו שאמרנו, עד 50 מיליון לא תהיה חובה כזו, מעל 50
מיליון תהיה חובה של 12%.

היו"ר יואב קיש:

על הרף יש לנו ויכוח פה עוד בוועדה.

איילת נחמיאס ורבין (המחנה הציוני):

בסדר, אבל 50 מיליון זה כבר מתחיל להישמע מספר נורמלי.

היו"ר יואב קיש:

על הרף יש ויכוח, כן. חברים, בוא נשמע.

שירה גרינברג:

לאחר מכן, הרף הבא מדבר על הנושא של חדשות. לעניין חובת שידורי החדשות: בעל
רישיון מסחרי שסך הכנסותיו בשנה עולה על סכום של 200 מיליון ש"ח תחול החובה
לשדר חדשות בהתאם לכלל הוראות חוק הרשות השנייה לעניין אסדרת שידורי חדשות,
ובכלל כך ההוראה הנוגעת לחובת ההשקעה בשידורי החדשות.

סעיף שני: על בעל רישיון מסחרי שסך הכנסותיו בשנה אינו עולה על 200 מיליון
שקלים לא תחול החובה לשדר חדשות, אך אם בחר לשדר שידורי חדשות יחולו עליו
כלל הוראות חוק הרשות השנייה לעניין אסדרת שידורי החדשות, למעט ההוראות
הנוגעות לחובת ההשקעה בשידורי חדשות.

ברור לנו שאם יש ערוץ שרמת הכנסותיו היא נמוכה משמעותית, אז חסם כניסה
מהותי זה זה שנחייב אותו להשקיע בחדשות באותה רמה של ערוץ שיש לו כמובן רף
הכנסות גבוה.

היו"ר יואב קיש:

טוב, בזה לא הייתה פה הסכמה בוועדה.

שירה גרינברג:

ולכן אנחנו מבהירים, מבחינת הנושא של חברת חדשות נפרדת, שמירה על כללי
האתיקה – כל הנושאים הללו של חדשות, חייב להתקיים גם בערוצים אחרים.

היו"ר יואב קיש:

אפשר לקבל את המסמך הזה, לקרוא אותו? מישהו צילם אותו?

שירה גרינברג:

כן. נתנו שיעבירו.

קריאה:

זה בחוק התקציב?

שירה גרינברג:

אך לגבי הנושא של השקעה בשידורי החדשות, ודאי שזהו חסם כניסה, ועל כן - - -

איילת נחמיאס ורבין (המחנה הציוני):

בסדר. אז אתה לא מחייב אותם להקים חברת חדשות, ולא שולח אותם להקים
בירושלים - - -

היו"ר יואב קיש:

לא, אני אתייחס לזה.

שירה גרינברג:

לא, אתה כן מחייב.

היו"ר יואב קיש:

כן מחייב. אני אתייחס לזה, איילת.

קריאה:

גם חברת חדשות נפרדת זה חסם רציני.

שירה גרינברג:

מכיוון שחברת חדשות נפרדת, מדובר על שמירה של האינטרסים. יש אינטרסים
מסחריים ואינטרסים שאנחנו רוצים להפריד אותם מהאינטרסים החדשותיים. ועל כן
המנגנון שעומד מאחורי חובה של - - -

איילת נחמיאס ורבין (המחנה הציוני):

זה נאותות השידור בחדשות.

שירה גרינברג:

בדיוק. זה נאותות.

היו"ר יואב קיש:

שירה, את היית פה בוועדה, כשאנחנו עשינו את זה בקריאה הראשונה?

איתן כבל (יו”ר ועדת הכלכלה):

תן לה לסיים. אתה מעלה פה שאלה - - -

שירה גרינברג:

זו מדיניות הממשלה. כלומר לכם יש את - - - זו מדיניות הממשלה, ואני כפקידה
מחויבת כמובן. וגם מאמינה בזה, זו גם עמדה שאנחנו הבענו - - -

זו הנקודה השנייה. הנקודה השלישית: לעניין חובת השקעה בשידורי חדשות
באמצעות חברת חדשות המוחזקת על ידי מספר בעלי רישיון מסחרי במשותף, ערב
תחילתו של החוק המתקן כהגדרתו להלן, ייבחנו ההכנסות של בעלי הרישיון המסחרי
במשותף.

קריאה:

ייבחנו מה?

שירה גרינברג:

יבחנו את זה.

אתי בנדלר:

סך הכנסותיכם.

שירה גרינברג:

ייראו את ההכנסות כסך ההכנסות לעניין הרף.

אתי בנדלר:

של "רשת" ו"קשת" ביחד.

שירה גרינברג:

יבחנו את זה במשותף.

איילת נחמיאס ורבין (המחנה הציוני):

כן, כל הזמן שחברת החדשות מאוחדת.

שירה גרינברג:

אתם יודעים מה, בואו רגע נישאר בזה, כי יש פה החלטה שלמה.

היו"ר יואב קיש:

השאלה אם יש לך עוד דבר מהותי.

שירה גרינברג:

לא, אני חושבת שזה הנושא המהותי בשביל המודל.

היו"ר יואב קיש:

טוב, אז אני רוצה להגיד כמה דברים. אני שם את החדשות בצד, אני מבקש לדון
בחדשות אחר כך בנפרד. אני לא רוצה להיכנס לדיון עכשיו, יש שם גם כל מיני
הסכמות ודברים. אני רוצה שנתחיל בשני דברים מהותיים: אחד זה הנושא של 12%,
שנאמר כמספר קו ישר לטובת הסוגה העילית.

שרן השכל (הליכוד):

מאיזה גודל?

דב חנין (הרשימה המשותפת):

מה-50 מיליון.

איילת נחמיאס ורבין (המחנה הציוני):

50.

היו"ר יואב קיש:

והדבר השני שאמרתם שלא דנו בו, זה אנחנו דיברנו על 100 מיליון שקלים ואתם
נקבתם במספר 50 מיליון שקלים הכנסה בשנה. אז אני חושב שזה שני נושאים
שאנחנו צריכים לדבר עליהם. קודם כול, אני חושב שיש הסכמה שעוברים לדבר באמת
באחוזים ולא במדרגות, ולעניין הזה אני רואה את - - -

איתן כבל (יו”ר ועדת הכלכלה):

טוב שכך.

היו"ר יואב קיש:

וטוב שכך.

נגה רובינשטיין:

במספרים ולא באחוזים.

היו"ר יואב קיש:

לא, גם באחוזים. 12% זה אחוז, זה לא מספר. אין יותר מדרגות, יש מדרגה אחת
שזה הזעיר. השני מספרים שנשמעו פה זה בין 50 ל-100 מיליון שקלים, אנחנו
נצטרך לקבוע את המספר. זה אחד.

שתיים, המדרגות האחרות שמופיעות בקריאה הראשונה יבוטלו. במקום זה יוגדר גרף
אחד שמורכב מאחוז. כרגע המספר שנאמר הוא 12%. עכשיו, אני יודע שבכבלים
ובלוויין זה 8%?

קריאה:

8 מההכנסות.

היו"ר יואב קיש:

8 מההכנסות. גם פה זה מההכנסות.

דנה נויפלד:

לא, שמה זה דמי מנוי, ופה זה הכנסות רק של הפרסומות.

היו"ר יואב קיש:

אבל שניהם הכנסות. ברור שהוא לא אותו הדבר, ברור שהמודל - - -

איתן כבל (יו”ר ועדת הכלכלה):

נכון שתפוס ואגס זה פירות, אבל זה תפוח וזה אגס.

היו"ר יואב קיש:

בדיוק.

דנה נויפלד:

לא, אפשר להגיד שיש הכנסות נוספות של הגופים שנכנסות לתוך - - -

היו"ר יואב קיש:

גם על זה צריך לדבר עכשיו. אני אשמח לשמוע. אנחנו דיברנו כרגע על הכנסות של
שידורי פרסומות בטלוויזיה ותוכן שיווקי, שזה אנחנו גם פתחנו בטלוויזיה. זאת
אומרת, כל מה שהם מכניסים מהשידור בטלוויזיה. ואולי צריך להרחיב את ההגדרה
הזו, אני לא יודע, אבל לא מה שהם מכניסים ממקומות אחרים. אבל כן צריך להיות
ברור, גם בחוק, שלא תהיה הסטת הכנסות מהטלוויזיה למקומות אחרים. זאת אומרת,
צריך לראות בהגדרה הזו - - -

איילת נחמיאס ורבין (המחנה הציוני):

סליחה שאני עוצרת אותך רגע, אבל איך באמת עושים את זה?

היו"ר יואב קיש:

אז על זה תיכף נדבר. לכן אני אומר עוד פעם: המספר שאנחנו צריכים לדבר עליו,
ואני רוצה לשמוע גם התייחסות חברי כנסת, לבין ה-50 ל-100 ול-12%. בבקשה,
יוליה רק מתחילה, כי זה חשוב. כן, בבקשה.

יוליה שמאלוב ברקוביץ:

אני רוצה לומר משהו, אבל ממש תן לי דקה לדבר, כי אולי אני קצת ככה מקלקלת
פה את החגיגה, אני באמת, כמו שאמרה חברת הכנסת נחמיאס ורבין, באנו עם מטרה
להציל ערוצים קטנים, והפכנו את זה לאיזו מניפה ענקית. כבר יש לנו פה את חוק
ההסדרים.

היו"ר יואב קיש:

אני עוד מעט אקרא לך היועצת המשפטית של הוועדה.

יוליה שמאלוב ברקוביץ:

שנייה. כי אני מסכימה עם כל מילה, ולא פעם ראשונה בחיים שלי, עם היועצת
המשפטית בנושא הזה.

אתי בנדלר:

אה, תודה.

יוליה שמאלוב ברקוביץ:

אבל יש משהו שהיועצת המשפטית אולי לא מסכימה אתי, ואני מבקשת שאנחנו בכל
מקרה ננסה למצוא לזה פתרון. אני לא מבינה למה אנחנו מסתבכים. עכשיו אתה
יושב, אדוני היושב-ראש, מדבר כבר על חוק ההסדרים. שאגב, אנחנו שלחנו את
עמדתנו, שאנחנו מתנגדים לכל מילה שכתובה פה, ומשרד האוצר קיבל את העמדה –
אני מתכוונת: במייל קיבל את העמדה שלנו.

היו"ר יואב קיש:

בחן, בחן.

יוליה שמאלוב ברקוביץ:

אני לא יודעת אם הוא בחן. לפי הדיונים שהיו - - -

איתן כבל (יו”ר ועדת הכלכלה):

לפי מה שכתוב לא.

יוליה שמאלוב ברקוביץ:

בדיוק. רציתי להגיד שהיו לנו כמה וכמה ישיבות, ונאמר במדויק איפה אנחנו
מתנגדים, ויצא כזה כאילו עשו וי שבאנו, והחוק היה כתוב כבר מראש. אז אנחנו
באופן כללי מתנגדים לכל מה שכתוב.

שירה גרינברג:

מתנגדים להפחתת הרגולציה.

יוליה שמאלוב ברקוביץ:

אנחנו, להבדיל ממה שהביא משרד האוצר, חושבים שהרגולציה הכלכלית שמושתת פה
על ערוצים היא איומה ונוראית, ואנחנו מבקשים להוריד אותה הרבה יותר ממה
שכתוב בחוק ההסדרים.

אבל זה לא קשור לחוק הנ"ל, זה שאנחנו מטפלים בו כרגע, אדוני היושב-ראש. זו
מלחמה אחרת, שאנחנו נבוא ונילחם בה עם הרבה כוחות, כשהחוק הזה יבוא לידי
הצבעה. כרגע מדובר על הצלת ארבעה ערוצים קטנים, זעירים, ייעודיים, שלחלקם
הרישיון נגמר בעוד שנה. ואני לא מבינה איך הסתבכנו, ועכשיו מה ניתן לערוץ
"קשת" ומה ל"רשת".

אני מציעה, אני לא יודעת איך אפשר למצוא, יש פה הרבה קוסמים שעשו כבר הרבה
קסמים בחיים שלהם בכנסת. למה אי אפשר להעביר את הערוצים הייעודיים האלה?
לבטל אותם בחוק התקשורת כייעודיים, להעביר את הכללים שנמצאים בכבלים
ולוויין בהתאמה לרשות השנייה. כאשר אנחנו אף מקילים עליהם, בגלל העובדה
שהייתה עליהם איזושהי מחויבות של המדינה לתת להם אפשרות להיות ייעודיים,
ואז לבוא ולהגיד: אנחנו נעתיק את כל הכללים שיש בכבלים ולוויין, ואף נקל
עליהם בתוך הרשות השנייה, כדי לתת להם אופק רגולטורי. וכך אנחנו לא נסתבך
בעוד ועוד.

ואחר כך נבוא עם, כמו שאמרת, כמו שאומרת גברתי היועצת המשפטית, אנחנו נבוא
עם חוק התקשורת, ויש פה את השר, שאומר שהוא רוצה להוריד רגולציה.

היו"ר יואב קיש:

יושבת-ראש הרשות השנייה יוליה, אני חייב לענות לך. ראשית, את מסתכלת רק
בעיניים של הארבעה ערוצים הייעודיים האלה, וזה לא נכון. אנחנו מסתכלים
בעיניים שמחר יבוא גם מישהו וירצה להיות ערוץ מסחרי חדש קטן זעיר. ולכן
העבודה של הורדת הרגולציה לערוץ מסחרי זעיר חייבת להיעשות.

יוליה שמאלוב ברקוביץ:

אין שום בעיה.

היו"ר יואב קיש:

לא, הרגע אמרת: בוא, תיקח את הארבעה עם הרישיון שלהם, שים אותם אצלי, נגמר
הסיפור.

יוליה שמאלוב ברקוביץ:

רגע, אני מדברת אתך על ייעודיים.

היו"ר יואב קיש:

רחוק מזה. אנחנו חייבים לפתוח ערוץ נוסף אצלך ברשות למסחרי זעיר, נקי ככל
האפשר מרגולציה. ואת העבודה הזו חייבים לעשות פה.

יוליה שמלוב-ברקוביץ:

בסדר. אתה צודק.

היו"ר יואב קיש:

אוקיי. אחד. שתיים - - -

יוליה שמאלוב ברקוביץ:

רגע, אבל אני מדברת על ייעודיים.

היו"ר יואב קיש:

הייעודיים – נפתור אותם.

יוליה שמאלוב ברקוביץ:

אם נפתור אותם, לא צריך - - -

היו"ר יואב קיש:

שתיים, הנושא של הקלה לערוצים הגדולים. אני אמרתי, ואמרתי את זה גם ליועצת
המשפטית ואני אומר את זה גם לך: אנחנו במשבר מאוד גדול, הוועדה הזו נולדה
ממשבר. ואני לא מוכן שאנחנו נתעלם מהקושי שיש היום גם לערוצים הגדולים.

יוליה שמאלוב ברקוביץ:

אני מציעה יותר אפילו.

היו"ר יואב קיש:

אוקיי, אז תעזרי לנו ואל תתנגדי. יש פה עמדה שעוזרת, לא עמדה שמקשה.

יוליה שמאלוב ברקוביץ:

לא, כי אני אגיד לך מה מלחיץ אותי. כי מה שקרא כרגע, אתה ביקשת מיונתן
טובה, בגרשיים.

היו"ר יואב קיש:

לא טובה.

יוליה שמאלוב ברקוביץ:

לפנות למשרד המשפטים.

היו"ר יואב קיש:

שיפתור את הבעיה הזו. ממש לא טובה.

יוליה שמאלוב ברקוביץ:

למה? אנחנו יכולים להעביר את החוק הזה תוך חודש, להעביר את הערוצים האלה
ולהמשיך לשבת.

היו"ר יואב קיש:

טוב, תודה, יוליה, תודה רבה.

יוליה שמאלוב ברקוביץ:

אולי כדאי לשאול גם את עמדת השר, אני לא יודעת. אולי כדאי לבדוק.

היו"ר יואב קיש:

תודה רבה. חברי הכנסת, בבקשה, דב ביקש, ואחרי זה שרן.

דב חנין (הרשימה המשותפת):

תודה לך, אדוני היושב-ראש. אני אנסה להיות תמציתי לגבי כמה הערות. הערה
ראשונה מקדמית: אני מסכים עם דבריה של יוליה בנושא העקרוני. אני חושב שהחוק
הזה הוא באמת באמת הרבה מעבר למסגרת הראשונית שהוגדרה לו. אני לגמרי מבין,
גברתי נציגת משרד המשפטים - - -

היו"ר יואב קיש:

שירה מהאוצר.

איילת נחמיאס ורבין (המחנה הציוני):

האוצר או המשפטים?

דב חנין (הרשימה המשותפת):

האוצר והמשפטים.

איילת נחמיאס ורבין (המחנה הציוני):

המשפטים יושבת מאחור.

לאה ורון:

הוא רוצה שתקשיבו. רעיה, לחבר הכנסת חנין חשוב שתקשיבו.

רעיה עדני:

אנחנו מקשיבים.

דב חנין (הרשימה המשותפת):

אז תודה לך. אני לגמרי מבין את רצונה של הממשלה לקדם הסדר אחר לשוק
הטלוויזיה, ואני קורא את ההחלטה שלכם, אני מבין שהשקעתם בה הרבה מחשבה. אבל
זה ראוי שתביאו בהצעת חוק ממשלתית. אני לא חושב שזה נכון בכלל לעשות את מה
שקורה - - -

היו"ר יואב קיש:

לא, זה חוק ההסדרים, מה שאתה רואה.

דב חנין (הרשימה המשותפת):

כן, כן, חוק ההסדרים זה בסופו של דבר הצעת חוק ממשלתית. נפצל אותה, מן
הסתם, את הסעיף הזה, ונדון בו. ונצטרך לדון בו בצורה רצינית. גם פחות יהיה
לחץ של לוחות זמנים, מכיוון שחוק ההסדרים הפעם הוא לא כפוף למועדים מאוד
מאוד נוקשים, שלא כרגיל. ולכן אני חושב שזו הדרך הנכונה, זו הדרך הראויה.
אנחנו פה עושים קצת עבודת שעטנז.

לגופו של עניין, אדוני היושב-ראש, אם כבר עושים את עבודת השעטנז הזה, אני
יוצא מתוך הנחה שאתה בכל זאת מתקדם בכיוון שאתה חושב עליו - -

היו"ר יואב קיש:

אמת.

דב חנין (הרשימה המשותפת):

- - אני חושב שהגישה שאתה הצעת, על החלפת המדרגות באחוז אחיד היא הגיונית
יותר. אני לגמרי מסכים עם הנקודה הזו. לגבי גובה האחוז – אני הייתי רוצה
לשמוע, האם מבחינת השורה התחתונה אנחנו כחברה, כחברה הישראלית, נשקיע יותר
או פחות בסוגה עילית? אין לי מושג 12% מה זה.

היו"ר יואב קיש:

משרד האוצר, בבקשה, יש פה שאלה של חבר הכנסת דב חנין. תשאל אותה שוב.

דב חנין (הרשימה המשותפת):

בהנחה שמקבלים את ההצעה שלכם ל-12% מעל 50 מיליון, נניח שמקבלים את ההצעה
שלכם כמו שהיא, האם זה מביא אותנו לתוצאה של יותר השקעה בסוגה עילית, פחות
השקעה בסוגה עילית, אותו דבר? איפה אנחנו עומדים?

שירה גרינברג:

זאת שאלה מאוד מאוד טובה, וחשוב שהיא נשאלת. בעיקרון מה שעמד בבסיס ההחלטה
היה לשמור את סך ההיקף. אנחנו עכשיו לכן התייעצנו רגע, כדי להבין את משמעות
האחוזים, מכיוון שהמטרה היא לשמור על אותו רף בעצם שקיים היום.

היו"ר יואב קיש:

זאת אומרת, לשאלתך, הכוונה היא לא ליותר, לא לפחות, אלא לשמור את הקיים.

שירה גרינברג:

לא, ולהבנתי, מה שכרגע הם אמרו, אבל זה מצריך - - - זה שצריך כנראה להעלות
את זה ל-14%, או להגיד שהמינימום יישאר ה-62, בסדר? זה לשאלתך.

נגה רובינשטיין:

אנחנו מדברים על סוגה עילית או לא?

היו"ר יואב קיש:

סוגה עילית.

נגה רובינשטיין:

אם זו סוגה עילית, אז זאת אומרת שהשיעור שחל על הערוצים המסחריים הוא גבוה
יותר ממה שנמצא היום, מכיוון שמה שנמצא היום זה 17 מ-60%.

היו"ר יואב קיש:

לא, רגע. 62 מיליון, זה המספר - - -

קריאה:

אנחנו משאירים את זה ב-62.

איתן כבל (יו”ר ועדת הכלכלה):

היא לא משנה. השאלה שלך במקומה, אבל - - -

נגה רובינשטיין:

אתה יודע, זה לא לגמרי - - -

היו"ר יואב קיש:

רגע, אז בוא ניתן לח"כים, ואחרי זה אני אתן לך להתייחס.

נגה רובינשטיין:

אני רק אגיד שאני כן חושבת שהיוצרים חייבים להיות כאן בדיון, גם אם זה יפגע
בנו. אני יודעת שהם כועסים - - -

היו"ר יואב קיש:

בסדר. לא אמרתי שאני מחליט עכשיו, אנחנו עוד חמש דקות להפסקה.

נגה רובינשטיין:

מאה אחוז. הם חייבים להיות חלק מהדיון הזה, כי זה ממש משליך על היום-יום
שלהם.

היו"ר יואב קיש:

בסדר. בבקשה. הכוונה היא לשמור על הרף, בוא נגיד ככה.

דב חנין (הרשימה המשותפת):

תודה. אז, אדוני, אם כך, אני מבין שיש איזושהי התלבטות אם המספר המתאים הוא
12 או 14. אני בוודאי נגד כל פגיעה בהשקעה בסוגה עילית. אם אתם תגיעו
למסקנה שזה 14, אז כמובן אתם צריכים להגיד לנו את זה. אני הייתי מציע, מתוך
ידיעה שגם ההכנסות, מה שקורה בשוק התקשורת זה שההכנסות נפגעות לאורך שנים,
אני הייתי מציע לקבוע אחוז אפילו גבוה יותר, 17%, כדי לוודא שאנחנו לא
משקיעים פחות בסוגה עילית.

היו"ר יואב קיש:

טוב.

דב חנין (הרשימה המשותפת):

אני רוצה רק בסוגריים להגיד, שאני תומך בכל מנגנון שיבטיח לנו, שכל ערוץ
שמשדר חדשות, כל חובות הנאותות יחולו עליו. אנחנו אחרת נגיע למצב מאוד מאוד
מסוכן.

אתי בנדלר:

חדשות – עוד לא התחלנו - - -

דב חנין (הרשימה המשותפת):

כן, אני אומר את זה כדי לשים את זה על השולחן, כדי שהערתנו תישמע. אני לא
יודע עד מתי יהיו הדיונים ועד מתי אני אהיה כאן, אז אני אומר: אם דעתי לא
תישמע, אני ארצה שהיא תירשם כהסתייגות.

אתי בנדלר:

מה ההסתייגות?

דב חנין (הרשימה המשותפת):

כל חובות הנאותות שחלות על שידורי חדשות כמו שהממשלה הציעה.

אתי בנדלר:

חברת חדשות.

דב חנין (הרשימה המשותפת):

חברת חדשות.

אתי בנדלר:

כי מישהו עד סכום מסוים, לא לחייב במינימום השקעה, רק חברת חדשות.

היו"ר יואב קיש:

טוב, בוא נעשה ככה: זה לא הזמן. יהיה לך מספיק זמן להגיש הסתייגויות, אני
לא רוצה עכשיו.

דב חנין (הרשימה המשותפת):

אוקיי, אם יהיה לי מספיק זמן, אז מצוין.

לגבי השאלה של מהו רף המינימום – אני מציע, אדוני היושב-ראש, מנגנון קצת
אחר.

היו"ר יואב קיש:

בין ה-50 ל-100 אתה מדבר?

דב חנין (הרשימה המשותפת):

כן, בין ה-50 ל-100. קודם כול, אם בכלל נשארים עם המספר, אני בעד 50. אני
חושב ש-100 זה הרבה, והוא כבר יכול לעשות קצת לטובת היצירה הישראלית. וזה
12% ממה שיש לו, זאת אומרת, זה לא מעבר למה שיש לו – או 17%, כמו שאני
מציע.

אבל אני הייתי מציע להגדיר את המדרגה התחתונה קצת אחרת. אני חושב שזה לא
נכון לקבוע מדרגה של זעיר. אני מציע לקבוע מדרגה של ייעודי לשוני. יש לנו
ערוצים שמשדרים ברוסית ובערבית, המצב שלהם הוא שונה. הם מתחרים בשוק תקשורת
מאוד מאוד חזק שמגיע מחוץ לארץ, מארצות ערביות או מרוסיה. ואנחנו מעוניינים
שציבור הצרכנים הישראלי של דוברי רוסית ודוברי ערבית יסתכלו דווקא בערוצים
הישראלים.

לכן אותם הייתי פוטר מחובות השקעה בתוכן, זאת אומרת בסוגה עילית. הייתי
פוטר אותם מחובות השקעה בסוגה עילית. אבל כל ערוץ שמשדר בשפה העברית מאפס,
ישלם 12% מההכנסות. זו ההצעה שלי.

ושאלה שאני לא יודע אם אנחנו נדון בה במסגרת החוק כרגע, עם השינוי הזה
שאדוני מציע: איך מודדים את המדרוג? כי היום המצב הוא שמדידת המדרוג נעשית
בנפרד ליהודים וערבים.

היו"ר יואב קיש:

לא, גמרנו, לא מדברים על מדרוג, מדברים על הכנסות.

דב חנין (הרשימה המשותפת):

המדרוג יצא בכלל מהדיון.

היו"ר יואב קיש:

אין, לא מדברים על מדרוג בכלל.

דב חנין (הרשימה המשותפת):

הבנתי, גמרנו.

היו"ר יואב קיש:

שרן, בבקשה.

שרן השכל (הליכוד):

לי חשוב, שאם אנחנו הופכים את זה מאחוזים לאיזשהו סכום מסוים, לא נדבר
באוויר ונגיד: לתחושתי 50 זה בסדר, ו-100 לתחושתי זה יותר מדי. אנחנו
מדברים פה על חברה פרטית, שבסוף צריכה להרוויח. מה העיקרון? העיקרון הוא
שהם צריכים קודם כול להיות מבוססים. וכשאנחנו מסתכלים על הנתונים האלו, הרי
זה חייב להגיע עם נתונים כלכליים, שמגיעים מהערוצים הייעודיים. ואנחנו לא
יכולים לקבוע אף החלטה, גם אם זה 50, ולא אם זה 10 ולא אם זה 200 מיליון
שקל, בלי שאנחנו מקבלים את הנתונים של ההוצאות שלהם.

אני רק אתן דוגמה. כאשר אתה תפתח ערוץ טלוויזיה, אז יש לך קודם כול את
ההוצאות הכי בסיסיות. זה הולך באיזשהו גרף כזה נגיד, גרף של הוצאות. אז יש
לך את האולפנים, את הצלמים, את הצוות, את הכתבים, תוכניות והכול. אתה מתחיל
מכאן בלי הכנסות. ולאט-לאט ככל שאתה עושה יותר, זאת אומרת ההוצאות גם גדלות
באיזשהו גרף מסוים כזה.

עכשיו, ההכנסות מגיעות גם מהבחינה של האיכות של הערוץ שלך. וככל שאתה עולה
ככה גם ההכנסות עוברות. ההכנסות שעליהן אנחנו קובעים את ההבדל בין הזעיר
לקטן, אנחנו קודם כול חייבים לוודא - - -

היו"ר יואב קיש:

אין יותר קטן. מהזעיר ומעלה.

שרן השכל (הליכוד):

לא, הקטן.

היו"ר יואב קיש:

אין יותר קטן. זה זעיר ומעלה.

שרן השכל (הליכוד):

אוקיי. אני עדיין חושבת שצריך להיות עוד מדרוג לפחות אחד, אבל אני אדבר על
זה עוד מעט.

היו"ר יואב קיש:

לא, זעיר ומעלה. הנקודה הזו שאת מתארת אותה, היא צריכה להיות הנקודה.

שרן השכל (הליכוד):

הזעיר – אנחנו חייבים לוודא שהוא בצורה משמעותית, קודם כול, בחיים לא מגיע
לנקודה הזו. כי אז אנחנו נמצאים במצב למשל של ערוץ 9, הערוץ הרוסי, שהמנכ"ל
נמצא פה, שנדמה לי רק השנה הגעתם לאיזשהו איזון. מה היו ההוצאות שלכם השנה
כדי להגיע לאיזון?

היו"ר יואב קיש:

עזבי. לא צריך לשאול אותו שאלות עסקיות, אם הוא לא רוצה שלא יענה.

יורי קגנוביץ:

אני יכול לענות.

היו"ר יואב קיש:

רק מה שאתה רוצה.

שרן השכל (הליכוד):

הם כרגע נמצאים רק פה. אתם נמצאים כאילו פה, בנקודת האיזון בין ההוצאות
לבין ההכנסות. אם אנחנו קובעים מדרג בין זעיר לבין השאר, הוא חייב להיות
באופן משמעותי יותר לכיוון ההכנסות, כדי שנדע שיש מקום לבסס ולהגיד: אתה
12% על תוכן הסוגה, ואתה צריך את ההוצאות לחדשות. אסור לנו בשום פנים ואופן
לבוא עם תחושות בטן שזה נשמע לנו הגיוני כי זה סכום מאוד גדול.

היו"ר יואב קיש:

לא, היא מדברת על המספר בין 50 ל-100. איך האוצר הגיע למספר 50?

שירה גרינברג:

לפי הנתונים שנמצאים בידינו. וכמובן שלא נגיד אותם, כי הם נתונים מסחריים
ואנחנו לא נוציא אותם החוצה. הנתון של 50 מיליון הוא נתון שהם יכולים
להרגיש רגועים - - -

היו"ר יואב קיש:

לא, השאלה של חברת הכנסת שרן השכל: האם ב-50 מיליון אפשר לעשות ערוץ מסחרי
שיכול להרוויח? זו השאלה.

דנה נויפלד:

היום עושים בפחות, בטח.

היו"ר יואב קיש:

הם לא מרוויחים.

שרן השכל (הליכוד):

"הלא" נמצא ב-10 מיליון שקל חובות, ערוץ 9 רק הגיע עכשיו לאיזון.

שירה גרינברג:

היום הם נמצאים ברמות הכנסות הרבה יותר נמוכות מהרמות הללו, ועל כן ודאי.
ומה שהוביל אותנו ל-50 מיליון היה שה-12% הוא איזשהו סכום מינימלי שניתן
להפיק ממנו, מבחינת סוגה עילית, איזושהי הפקה שהיא כבר תהיה הפקה שאפשר
יהיה - - -

היו"ר יואב קיש:

כן, אבל אומרת פה חברת הכנסת שרן השכל, שאתם צריכים להסתכל על הערוץ גם
ברמה של שרידות. נגיד הערוץ הגיע ל-50 מיליון שקלים, הוא עם הראש אולי ככה,
עם ההוצאות שלו ככה אפילו לא. עכשיו אתם אומרים לו: בבקשה, 7 מיליון שקלים
תשימו - - -

שרן השכל (הליכוד):

בדיוק. אין להם מאיפה אפילו להביא את זה.

שירה גרינברג:

לפי הנתונים שאנחנו מכירים מהערוצים הייעודיים הקיימים, ה-50 מיליון אין
אתו שום בעיה. אלה הנתונים שעמדו לנגד עינינו.

שרן השכל (הליכוד):

אני מציעה שהוועדה תקבל נתונים גם מהערוצים הייעודיים.

היו"ר יואב קיש:

דווקא הם נראים לי מאוד מופתעים.

חברים, אנחנו נצא להפסקה.

שרן השכל (הליכוד):

בוא נבקש נתונים מהם גם, כדי שנוכל לעיין בהם בצורה עניינית.

היו"ר יואב קיש:

אני אבקש מהערוצים הייעודיים להתייחס גם למספר הזה של בין ה-50 ל-100.

איתן כבל (יו”ר ועדת הכלכלה):

גם אני ארצה.

היו"ר יואב קיש:

גם. ואנחנו נמשיך אחרי ההפסקה ב-13:00. תודה רבה.

(הישיבה נפסקה בשעה 12:32 ונתחדשה בשעה 13:12.)

היו"ר יואב קיש:

אנחנו ממשיכים איפה שהפסקנו. חבר הכנסת איתן כבל, בבקשה.

איתן כבל (יו”ר ועדת הכלכלה):

אה, אתה עוד לא באוויר.

היו"ר יואב קיש:

אם אתה רוצה, אני אדבר.

איתן כבל (יו”ר ועדת הכלכלה):

דבר, דבר.

היו"ר יואב קיש:

טוב, אני רוצה להגיד ככה: אנחנו כרגע שמענו את דבריה של חברת הכנסת שרן
השכל. אני חושב שהם מאוד נכונים בעניין של – אני לא רוצה להחיל מחויבות
כספית בנושא סוגה עילית ואחוזים ממחזור על מי שעדיין לא הצליח להתרומם
ומסוגל להתחיל להוות תחרות. ולכן אני מאוד מסכים שהמספר צריך להישאר על 100
מיליון שקלים, בניגוד לדעת האוצר שנאמרה פה על 50.

מה שאני בכל מקרה מבקש מהיועצת המשפטית בהכנה, בתיקון החוק, כי אנחנו כבר
רואים שהוא יצטרך ניסוח מחדש, שתהיה הגדרה של זעיר עם סכום. כפי שאמרנו,
הסכום הזה ייקבע בהמשך, יכול להיות שנצביע עליו בנפרד, ונראה איזה סכום
נקבל. ומעל סכום זה, ההשקעה – אבל פה אני רק רוצה לחדד גם את העניין שלא
יהיו אי הבנות. כפי שמוגדר היום בחוק, ה-62 מיליון שקלים, ההצעה שהעלה פה
משרד האוצר זה להחליף ב-12% או 14% מהמחזור.

שירה גרינברג:

אם המחזור גדל מ-50 מיליון ליותר, אז זה צריך להיות, עשינו חישובים עכשיו,
17% כדי לשמור על המצב היום, כי זה לוקח בחשבון מי נכנס ומה היקף היצירה
הישראלית. אז כדי לשמר את המצב הקיים היום, ברגע שמעלים את הרף, זה צריך
להיות 17%, שזה מה שהיום משלמים הערוצים המסחריים הגדולים.

איתן כבל (יו”ר ועדת הכלכלה):

מה שנגה התייחסה.

שרן השכל (הליכוד):

זה חלק מהמדרג האמצעי - - -

היו"ר יואב קיש:

לא, אני לא רוצה להכניס מדרגים. עורכת דין נגה רובינשטיין, את רוצה
להתייחס?

נגה רובינשטיין:

האמת שלא. אנחנו ננסה לבין מה קורה כאן, להבין את המספרים, ואז - - -

היו"ר יואב קיש:

אז הנה, כרגע המספרים עומדים על 100 מיליון כמגבלה לזעיר – עם 17%, את
אומרת?

שירה גרינברג:

כן.

היו"ר יואב קיש:

17%. זה כרגע המספרים. וככל שמורידים את ה-100 מיליון - - -

נגה רובינשטיין:

ואם השוק נניח מתכווץ זה עדיין נותר על 100 מיליון? אני אגיד לך למה אני
שואלת. כי השאלה מה הקריטריון כאן ללמה אתה מחיל על מישהו חובה. האם העוצמה
הכלכלית שלו? ואז העוצמה לא תמיד נגזרת מההכנסות, כי החברות שיושבות לידי
יש להן יותר הכנסות אבל גם הרבה הרבה יותר הוצאות מכוח הרגולציה. או שאם
אתה אומר - - -

היו"ר יואב קיש:

למי את מתכוונת, לחברות שיושבות לידך?

נגה רובינשטיין:

"רשת", "קשת" ו-10. עכשיו, אם הקריטריון שמנחה אותך בקביעה של הדבר הזה זה
נתח השוק בשוק הטלוויזיה אז זה משהו אחר, ואז לא צריך ללכת למספר. עכשיו,
100 מיליון - - -

היו"ר יואב קיש:

לא, אז את צודקת. הקריטריון שקובע זה נתח השוק משוק הטלוויזיה המסחרית,
לצורך העניין, שהיה 10% כשדיברנו עליו. אבל כדי לפשט ולא לייצר מצב שכל אחד
מהשחקנים חייב לבוא ולדווח, אז אמרנו נלך על מספר.

טלי גונן:

נגה, נדבר על ה-17% מתוך 60%, שהמשמעות של זה זה 10% היום גם.

נגה רובינשטיין:

כן.

טלי גונן:

גם את זה צריך להגיד לפרוטוקול, מה הקריטריון בחקיקה.

נגה רובינשטיין:

לא, הקריטריון היום בחקיקה הוא גם קריטריון של אחוזים – 17% מתוך 60% – אלה
ההוצאות להפקות מקור.

היו"ר יואב קיש:

17 מתוך מה?

טלי גונן:

לא, 60% מסך ההכנסות זה הפקות מקור, 17% זה לסוגה עילית.

היו"ר יואב קיש:

לא מתוך ה-60%?

טלי גונן:

מתוך ה-60%. היום בחוק זה מוגדר כך: 60% מסך ההכנסות מופנות להפקות מקור,
ועוד 17% מוקצים - - -

קריאה:

הפקות מקומיות.

היו"ר יואב קיש:

כשה-60% הופך להיות 100%?

טלי גונן:

בדיוק.

היו"ר יואב קיש:

זאת אומרת, מהשוק זה 17 של 60, זה בערך 10%. זאת אומרת 10% מההכנסות בגדול.

טלי גונן:

נכון. זה ככה היום בחוק.

היו"ר יואב קיש:

אז איך הגעתם ל - -

ניר שויקי:

יש גם מינימום של 60 מיליון שקל.

טלי גונן:

חוץ מזה יש הגדרה, זה או או. ה-62% - - -

ניר שויקי:

לא יפחת, לא יפחת.

היו"ר יואב קיש:

אבל בעצם אנחנו ב-10%, עם מינימום – אם אנחנו רוצים את אותו מספר, שזה נגיד
ההכנסות. אז זה 17% של 60%, שזה בערך 10%. זה 10% מההכנסות והמינימום שיש.

נגה רובינשטיין:

עכשיו רגע, אני רוצה להתייחס לסיפור של ה-100 מיליון, למספר עצמו.

היו"ר יואב קיש:

דווקא היה דיון מעניין קודם שלא מיצינו אותו באחוזים, אבל בסדר.

נגה רובינשטיין:

לא, בסדר, זאת נקודה אחת. אבל יש שתי נקודות נוספות שאני רוצה להביא אותן
בחשבון. קודם כול, אם שוק הטלוויזיה מתכווץ, וזה לא משהו - - -

היו"ר יואב קיש:

אז המספר צריך אולי לרדת.

נגה רובינשטיין:

המספר צריך להתאים את עצמו.

היו"ר יואב קיש:

ואם הוא גדל?

נגה רובינשטיין:

אם הוא גדל, יכול להיות שהמספר גם צריך להתאים את עצמו.

היו"ר יואב קיש:

אז את מעדיפה את ה-10% מהשוק לצורך העניין?

נגה רובינשטיין:

אני לא יודעת, אני חושבת שצריך להיות איזשהו צפי, אבל לא יכול להיות
שתותירו את זה בלי מגן למעלה ולמטה. גם אם הייתי צריכה להמר לא הייתי מהמרת
שיגדל. אבל לא יכול להיות שהוא יתכווץ ל-800 וזה יהיה 100 מיליון. וגם
בעיניי לא יכולה להיות סיטואציה שבה יש שלושה או ארבעה קטנים שהם ב-100
מיליון, הלך 400 מיליון מהשוק, הם לא להפקות, לא חדשות, שום דבר, וכל הנטל
של היצירה המקורית והחדשות נותרים על הערוצים המסחריים. אז גם כאן, אם יש
כאן יותר מגורם אחד, שהוא זעיר אבל הוא לא ב-100 מיליון, הגענו לסיטואציה
שהיא מאוד קשה מבחינת ההפקות.

היו"ר יואב קיש:

כן, אבל את יודעת שאת מחדדת לי את הבעיה של המדרגות? כי את בעצם מתארת
כאילו שלא יהיה אינטרס לזעיר לצאת מהמדרגה ולפרוץ כי הוא - - -

שרן השכל (הליכוד):

ברור.

היו"ר יואב קיש:

זה לא ברור. כי אני חושב שכל ערוץ, יש לו בסוף אינטרס להיות כמה שיותר גדול
בעניין הזה.

קריאה:

לא.

היו"ר יואב קיש:

כן.

שרן השכל (הליכוד):

יואב, אני רוצה שנייה תגובה.

היו"ר יואב קיש:

כן, שרן.

שרן השכל (הליכוד):

קודם איתן כי הוא ביקש לפני - - -

היו"ר יואב קיש:

איתן, בבקשה.

איתן כבל (יו”ר ועדת הכלכלה):

ברשותך, אני רוצה לומר כמה דברים בעניין הזה. תראו, אני בזמנו לגבי ה-100
מיליון, אני רוצה שנחשוב על זה קצת יותר, כי בכל זאת מדובר ב-100 מיליון.
אני מדבר במנותק מההקשר בכלל של הערוצים המסחריים הגדולים. אני גם לא אוהב
תמיד שאנחנו עושים את החיבור הכאילו אוטומטי הזה בין ערוצים ייעודיים או
ערוצים קטנים, וכל הזמן צריכים ללכת ולהדביק את זה מיד גם לערוצים המסחריים
הפועלים היום. אבל 100 מיליון שקל זה הרבה כסף. 100 מיליון שקל לגלגל בסוף
זה המון כסף. אני לא מכיר הרבה גופים בישראל בכלל שיודעים לגלגל 100 מיליון
שקל.

ולכן כשאתה בא ואומר: מי שיש לו 100 מיליון שקל הכנסות לא נדרש. עכשיו, הרי
מה העניין? הרי ברור הוא שגם גופים שנניח שהם לא יהיו מחויבים בהפקות מקור,
גם הם חייבים לעשות איזשהן הפקות. זה לא שהם פטורים מלבצע הפקות. בסוף הם
צריכים, אם "הלא" או ערוץ 9 או 20 – כל אחד.

אני אגיד לך משהו. הרי מה העניין? אין כאילו רגולציה, אז איך תבדוק אותם?
אז מה, כל אחד קם בבוקר ועושה לעצמו איזה תוכנית שהוא רוצה ומסתדר לו –
יותר זול לו, פחות זול לו? אני חושב שכן צריך לקבוע איזושהי לא יודע להגיד.
אתה יודע, אולי לא במדרג שבו אנחנו קבענו, אבל כן, אני אומר את זה גם לך,
שרן, שצריך. הרי בסוף זה גם עניין מקצועי.

היו"ר יואב קיש:

לא, אבל אני גם לא רוצה רגולציה עליהם, עזוב את הכסף. אני לא רוצה שהם
יצטרכו לבוא להציג: עשינו ככה, עשינו ככה.

איתן כבל (יו”ר ועדת הכלכלה):

בסדר. אבל אתה צריך כן להגדיר, אם אתה שואל אותי, את העניין הזה, כי זה לא
רק שאלה כספית – שם בנגה - -

היו"ר יואב קיש:

עורכת דין רובינשטיין.

איתן כבל (יו”ר ועדת הכלכלה):

- - זו לא רק שאלה כספית. יש כאן שאלה כספית, נכון, אבל יש כאן גם שאלה –
אתה יודע, תמיד אפשר לא להתנהל כמו שצריך, ותמיד לבוא ולהגיד: אנחנו בבעיה,
ולחיות בתוך הבועה הזאת.

אני חושב, ואני אומר את זה כמי שבאמת יוצא מגדרו כדי לסייע לכם, אבל אני
חושב שכן צריך שתיכנסו למסגרת של הפקות מקור – לא יודע להגיד: אחוז, שניים,
שלושה, אבל כן צריך לעשות את זה.

היו"ר יואב קיש:

כן, שרן השכל, בבקשה.

שרן השכל (הליכוד):

אוקיי. דיברנו בעצם על ההוצאות ועל ההכנסות. ואם אנחנו מסתכלים כרגע היום
על ההכנסות, ואני חושבת שצריך, שאולי יביאו גם את הנתונים הכלכליים, אבל
כרגע ההשקעה של 25 מיליון או 40 מיליון או 10 מיליון של הערוצים, והם עדיין
אפילו לא מאוזנים, הם בהפסדים.

לכן, הערכה שאולי, הערכה גסה, אני לא עברתי על הנתונים ולא כלום, של נניח
75 מיליון ל-break-even, כי זה לא רק הכנסות מהפרסומות, זה גם ההוצאות על
האולפנים, על הצלמים.

איתן כבל (יו”ר ועדת הכלכלה):

אני רוצה לענות לך. את יודעת מה הם יגידו לך? הם לא מאוזנים כבר אלפי שנים.

שרן השכל (הליכוד):

נו, בסדר.

מיכל רפאלי כדורי:

זה גם נהיה מנגנון אצלנו – 8% בניכוי הוצאות.

שרן השכל (הליכוד):

רגע, תנו לי בבקשה לסיים את דבריי.

לכן, קודם כול, כאשר אנחנו מדברים על 100 מיליון שקל, אני חושבת שזה נותן
לנו את הטווח נגיד מה-75 לפה כדי לבסס אותם. אבל אם אין לנו את המדרגה
האמצעית הזו, זאת אומרת מנגיד לזעיר, לקטן, למסחרי - -

היו"ר יואב קיש:

אין, אין.

שרן השכל (הליכוד):

רגע. - - אל תשכח שב-100 מיליון שקל האלו שאתה מדבר עליהם, אז אתה משתית
עליהם כבר הוצאות של המסחריים הגדולים. וההוצאות האלו הם ערבויות של איזה
70 מיליון שקל, חדשות ב-65 מיליון שקל.

היו"ר יואב קיש:

לא, מה פתאום ערבויות ב-70 מיליון שקל?

שרן השכל (הליכוד):

כן. יש להם ערבויות.

היו"ר יואב קיש:

לא יהיה, לא יהיה.

שרן השכל (הליכוד):

אבל זה מה שיש - - -

היו"ר יואב קיש:

אבל את זה אנחנו מורידים. אמרנו: כל משה שמייצר חסם כספי נוריד.

ניר שויקי:

קודם כול, אין 70 מיליון שקל ערבויות ברשות השנייה בכל מקרה.

שרן השכל (הליכוד):

רגע, שנייה. אנחנו מדברים על הוצאות של ערוצים מסחריים. יואב, אתה אומר
שברגע שהם עוברים את ה-100 מיליון שקל, הם הופכים להיות ככל הערוצים
המסחריים. זאת אומרת שאתה משתית עליהם את כל ההוצאות של חוק הרשות השנייה -
-

היו"ר יואב קיש:

כן, זה נכון.

שרן השכל (הליכוד):

- - שכוללים בתוכם 70 מיליון שקל ערבויות.

היו"ר יואב קיש:

זה לא מספר שאני מכיר.

ניר שויקי:

אין דבר כזה.

היו"ר יואב קיש:

מה המספר של הערבויות?

שרן השכל (הליכוד):

סליחה, כמה ערבויות יש ל"רשת" ו"קשת"?

ניר שויקי:

יש 10 מיליון שקל ערבויות בנקאיות.

אילאיל לבנת:

ל"רשת" 44 מיליון שקל סך הכול.

שרן השכל (הליכוד):

ול"קשת"? כמה ערבויות יש להם כרגע אצלם?

ניר שויקי:

זה לא ערבויות, חלק כתבי התחייבות, אז בוא רק נדייק.

אילאיל לבנת:

סליחה, כתבי ערבות כמוהם כערבויות מבחינת הבנקים, וזה כואב לנו מאוד.

ניר שויקי:

אגב, מבחינת הבנקים לא, ואנחנו יודעים שזה כואב.

היו"ר יואב קיש:

10, 10, זה המספר.

שרן השכל (הליכוד):

לא, לא, לא. זה כסף שהוא לא כסף נזיל אצלם. והערוצים האלו יצטרכו לעמוד
בערבות - - -

קריאה:

הערוצים האלה יצטרכו ללכת הביתה.

היו"ר יואב קיש:

מה שאת אומרת, שמי שיוצא מהמדרגה, וזה לאוצר - - -

שרן השכל (הליכוד):

בדיוק. אתה מחסל אותו עם 100 מיליון, עם המדרגת אמצע.

היו"ר יואב קיש:

רגע, שירה, אני רוצה שתביני, וזו הערה נכונה, אתם הסתכלתם כל הזמן על
מהמדרגה ולמטה. צריך להבין שגם ברגע שהם מפסיקים להיות ערוץ קטן, זעיר, לא
משנה איך נקרא לו, אז כל המחויבויות של הרשות השנייה חלות עליו. אז אם נתנו
לו הקלה בערבויות – זה לא 40, לא משנה. החדשות, אם הוא עשה, הוא פתאום - -
-

שרן השכל (הליכוד):

חדשות – 65 מיליון שקל, מתוך 100 מיליון שקל? עוד 10 מיליון שקל לרישיון.
זה לא נגמר שם. 60 מיליון שקל הפקות מקור.

היו"ר יואב קיש:

בקיצור, יש פה לא מעט דברים שמעלים את המספר הזה. יכול להיות ש-50 זה מספר
שממנו אולי הוא צריך להתחיל לתת אחוזים מהמחזור.

שרן השכל (הליכוד):

זה אפילו לא break-even.

היו"ר יואב קיש:

אבל עדיין הוא רחוק משמעותית מלעמוד בחוק הרשות השנייה.

שירה גרינברג:

רק בתשובה לשאלתך, זו סמכות של הרשות השנייה, ואנחנו מניחים שהסמכות הזאת
תהיה מידתית. כלומר, כך זה מתנהל בכלל ברגולציות, שכשיש שחקנים קטנים אז
מסתכלים עליהם באופן שונה משחקנים שהם שחקנים גדולים. ולכן גם הסוגיה הזו
היא כמובן מידתית.

היו"ר יואב קיש:

למה? אבל זה לא מופיע.

שירה גרינברג:

לא, זו סמכות של הרשות השנייה, לקבוע את זה.

היו"ר יואב קיש:

את מה לקבוע?

שרן השכל (הליכוד):

אז אני מציעה אולי שנוריד את הרף לכולם.

ניר שויקי:

אני מסכים לחלוטין עם מה שנאמר כאן, אנחנו לא היינו קובעים גובה ערבויות
בנקאיות מערוץ גדול, כפי שאנחנו קובעים מערוץ זעיר. זו סמכות של המועצה,
והיא הייתה מקבלת את החלטותיה בשים לב לגובה ההכנסות וגובה המחויבויות.

היו"ר יואב קיש:

הבנתי. נא לסיים, שרן.

שרן השכל (הליכוד):

קודם כול, אם אנחנו לא קובעים את מדרגת האמצע הזו, אני לא מאמינה שיהיו
בכלל הרבה ערוצים שמגיעים מהזעירים, גם חדשים שאמורים להגיע לשוק, יוכלו
לתת את הקפיצה הזו.

אז יש מלפנינו שתי אפשרויות: או לבנות איזושהי מדרגה אמצעית, כדי שיוכלו
באמת לעמוד בזה, כי רק ההוצאות של הערוצים המסחריים הגדולים, אנחנו מדברים
אולי על איזה 200 או 300 מיליון שקל, שהם צריכים לעמוד בהם כמעט בכל שנה –
לא בכל שנה, אבל עם הערבויות וזה, פחות או יותר; או שאנחנו הולכים להקל על
כל הערוצים המסחריים כדי להוריד את החובות שגם עליהם. אם אנחנו רוצים
שיצמחו, אז צריך להוריד את זה. כי אתה יודע, ככה זרקתי את המספרים, אבל יש
הערבויות, זה משהו אחד. מה עם השנתיים? זאת אומרת, 65 מיליון שקל לחדשות –
האם אנחנו להם מורידים את זה?

היו"ר יואב קיש:

על זה דיברנו. אמרנו שנדבר בהמשך.

שרן השכל (הליכוד):

זו שאלה. אבל כרגע עדיין לא.

היו"ר יואב קיש:

לא, היא אמרה שכן, שרן, את לא הקשבת לה.

שרן השכל (הליכוד):

שנייה. 10 מיליון שקל דמי - - -

היו"ר יואב קיש:

אבל לא, לגבי החדשות, הכסף, אני אגיד לך בצורה הכי ברורה.

שרן השכל (הליכוד):

והרישיון, וההתחייבויות על הפקות מקור והכול.

היו"ר יואב קיש:

רגע, אני אגיד לך מה הם אמרו. אני לא רציתי לדבר על החדשות, אבל שאלת. הם
אמרו שמי שיש לו 200 מיליון שקלים ומעלה, יהיה מחויב למחויבות הכספית.

שרן השכל (הליכוד):

שזה 65 מיליון שקל.

היו"ר יואב קיש:

כן. מי שיש לו 200 ומטה לא יהיה מחויב.

נחשון אקסלרד:

לא, הם דיברו אבל גם על הקמת חברת חדשות, גם אם אתה למטה.

היו"ר יואב קיש:

זה משהו אחר. אני מדבר ברמת הכסף.

נחשון אקסלרד:

חברת חדשות זה המון כסף.

שרן השכל (הליכוד):

כשאנחנו מדברים ככה על נתונים זה סופר בעייתי. אנחנו לא יכולים לקבוע אם הם
יוכלו לנשום כלכלית עם הדבר הזה או לא. יכול להיות שבגלל שאנחנו מטילים
עליהם את החובות האלו הם למעשה יקרסו, כמו שקרה עם ערוץ 10. למה הם קרסו?
בגלל כל הנטל הרגולטורי הזה, כל החובות שאנחנו בעצם שמנו עליהם.

היו"ר יואב קיש:

תודה. אני רוצה להתקדם בדיון. מי עוד רצה להתייחס? כן, זיו, בבקשה.

זיו מאור:

אני רק רוצה להשיב לחששות של חברת השכל, אני חושב שהן לא מוצדקות. צריך
להבין שההצעה שהאוצר הניח עכשיו לפני ההפסקה היא דוקרת היבט מאוד מאוד צר
ומסוים מכל התחום הרגולטורי שאנחנו עוסקים בו, היא לא עוסקת בשאלת
הערבויות. לעומת זאת, המודל שעבר בקריאה ראשונה, המודל של המדרגות, מטפל
בכל ההיבט הרגולטורי.

ולכן אין טעם להשוות. אם אנחנו מחליטים, ואני חושב שההצעה של האוצר בנושא
הזה היא הצעה טובה, לאמץ אותה, נצטרך לעשות התאמות מאותו סוג שנעשו בנוסח
שעלה לקריאה ראשונה. בסופו של דבר הערבויות שאנחנו מאוד דואגים מהן הן
פונקציה של המחויבויות. אלו הן ערבויות להבטחת עמידה במחויבויות התוכן.

שרן השכל (הליכוד):

אני לא מאמינה אבל שניתן בלי איזשהו עוד מדרגה אמצעית בין לבין.

היו"ר יואב קיש:

לא צריך, לא צריך.

שרן השכל (הליכוד):

איך אפשר?

זיו מאור:

לא, אבל המחויבויות האלה, בדיוק כמו חובות התוכן, יחולו באופן הדרגתי. ולכן
אין צורך במדרגה נוספת. הסכנה שבהטלת מדרגה נוספת היא בהטלת תסבוכות
רגולטוריות נוספות, הרחבת שיקול הדעת של הרגולטור מחוץ לשליטה של הכנסת,
וזה מצב שרצוי לא להגיע אליו להבנתי.

היו"ר יואב קיש:

נכון. תודה.

רעיה עדני:

אם יורשה לי, הערבויות שאת מדברת עליהן ודנה עליהן הן ערבויות למחויבויות
בתוכן. Once לא חלות מחויבויות תוכן, אז אין עילה להטיל את הערבויות האלה.

שרן השכל (הליכוד):

אבל ברגע שהם עוברים את ה-100 מיליון שקל, אז קיימים כל חובות התוכן האלו.

רעיה עדני:

זה מידתי לחובות התוכן. מאחר שהן חוזיות, אז מעל 100 מיליון חובות התוכן הן
משמעותית יותר קטנות מאשר חובות התוכן שחלות היום על "רשת". ולכן
הערבויות - - -

היו"ר יואב קיש:

בקיצור, דווקא המנגנון הזה מאזן.

שרן השכל (הליכוד):

כן, אבל יש גם רישיון, יש מיליון ואחד הוצאות שיש עליהם, שעם עסק של 100
מיליון שקל אף אחד לא יצליח לעמוד בזה.

היו"ר יואב קיש:

אני רוצה להתכנס רגע. איתן, אני הייתי רוצה כן אולי לנסות לייצר אולי
איזשהו בסיס גם לדיון, ואולי גם בסוף נחליט לדבר עליו, אז עוד פעם, אבל אני
מבין שזה נע בין 50 ל-100 מיליון. אני אומר לכם כבר: 50 זה יותר מדי נמוך.
לגבי ה-100 מיליון, בדעתי האישית אני חושב שזה המספר הנכון. העלתה עורכת
דין רובינשטיין את הנושא אם יהיו כמה שחקנים, וזה משפיע על כל שוק היצירה,
ונתנה נימוקים אולי להקטין את זה.

אני מנסה לחשוב אם אנחנו יכולים להתכנס לאיזה מספר שאנחנו יכולים כולנו
לקבוע אותו. ואולי סביב זה אחר כך נעשה עוד דיון בהמשך, אבל לפחות זה ייצב
לנו, כי יש לו השפעות אחר כך, גם שמענו, לגובה החוזים וכיוצא בזה.

אז אני חושב שלאור הערת האוצר, אני הייתי מציע שנלך עם סכום של 80 מיליון
שקל, שזה סכום שאף אחד לא יצא בו מרוצה.

שרן השכל (הליכוד):

זה בעייתי.

היו"ר יואב קיש:

אני יודע, איתן יגיד לי שזה בעייתי מהצד השני.

שרן השכל (הליכוד):

לא, כי ה-75 זה ה-break-even. אתה לא משאיר להם פה הרבה מרחב.

היו"ר יואב קיש:

בסדר. אז אני חושב שזה כהצעת פשרה. ואני מבקש ככה: כיוון שאנחנו נעשה על
המספר הזה עוד דיון, אנחנו לא נצביע עליו עכשיו. אבל אני רוצה כבר להגיד
שהוא משקף פשרה לדעתי משני הצדדים. ואני רוצה שזה יהיה המספר שממנו והלאה
נתחיל להתייחס למדרגות האחוזים שאנחנו בונים מפה והלאה. זה בעיקר לאוצר אני
אומר, כי הם אלה שצריכים לקבוע לנו אחר כך מה אחוז הסוגה עילית שישקף את
ההשקעה הנוכחית בסוגה עילית בשוק הנוכחי. אז זה לגבי העניין זה.

וכרגע המספרים של הסוגה העילית, שמענו: 12, 14 ו-17.

רעיה עדני:

בשביל לא לשנות את המצב הקיים היום, מבחינת השוק ומבחינת מחויבויות התוכן
שחלות על הערוצים הגדולים, 17% זה המספר שלא משנה את מחויבויות התוכן
הקיימות היום, את סך מחויבויות התוכן.

היו"ר יואב קיש:

קשה לי להבין איך זה קרה. בבקשה, עורכת דין - - -

נגה רובינשטיין:

אז במקום מ-60% יהיה לנו עכשיו - - -

רעיה עדני:

שנייה, אני אסביר.

היו"ר יואב קיש:

עורכת דין נגה רובינשטיין, מיד אתן לך להגיב.

רעיה עדני:

אולי שנייה אני אגיד רק איך החישוב של המספר.

היו"ר יואב קיש:

בבקשה, תסבירי את החישוב. כי התחלתם מ-12.

רעיה עדני:

נכון, נכון, אני אסביר. סך מחויבויות התוכן לסוגה עילית הם 62 מיליון שקל
לערוץ. יש שלושה ערוצים, זה 186 מיליון שקלים. 186 מיליון שקלים מתוך שוק
פרסום של 1.1 זה 17% – למעשה 16.9%. זה החישוב, זה המספר.

היו"ר יואב קיש:

כן, אבל אתם לא מסתכלים עכשיו, שאם השוק גדל, אז המספרים האלה יגדלו.

רעיה עדני:

זה נכון אבל - - -

היו"ר יואב קיש:

לא, אבל נכון למצב היום, אם השוק גדל זה לא גדל.

רעיה עדני:

השוק גם יכול לקטון.

איתן כבל (יו”ר ועדת הכלכלה):

בוא נגיד את זה ככה: בהרחבות שאנחנו עושים, השוק כשוק לא יקטן אבל הוא
מתפזר על הרבה מאוד שחקנים שלא היו.

היו"ר יואב קיש:

זה נשמע לי מאוד מאוד גבוה, 17%, אני חייב להגיד. אני רואה שהכבלים
והלוויין משלמים, אומנם זה מודל אחר, אבל הם שמה ב-8%. אז איך זה מסתדר?
רגע, אני שואל את האוצר.

רעיה עדני:

עוד פעם, סליחה.

היו"ר יואב קיש:

הכבלים ולוויין הם 8%, והתחלתם - - -

רעיה עדני:

זה שוק אחר.

היו"ר יואב קיש:

שוק אחר, אבל בסדר, איזשהו Benchmark.

רעיה עדני:

זה מודל אחר.

היו"ר יואב קיש:

מודל אחר, אוקיי, אז אולי זה לא - - -

רעיה עדני:

ה-8% הוא גם על הפקות מקומיות ולא על סוגה עילית, ואלה סכומים אחרים
לחלוטין.

היו"ר יואב קיש:

אוקיי, אז זו לא השוואה טובה. בסדר, עכשיו יש לי שאלה, אז איך התחלנו ב-12
וגמרנו ב-17? וזה בלי שהיוצרים פה להילחם על המספרים שלהם.

נגה רובינשטיין:

שלא נשכח את התאגיד. איפה המספרים של התאגיד - - -

אתי בנדלר:

היוצרים לדעתי יילחמו גם על הפקות פנויות יותר מהפקות המקור.

רעיה עדני:

קודם כול, מתקנים אותי פה, והוא צודק, שחוק התקשורת קובע בין 8%–12%, ולא
8. 8 זה פועל יוצא, אבל החוק מדבר על 8%–12%. אבל זה גם, שוב, הפקות
מקומיות בעיניי פחות קשור. מה שקרה זה שב-2008 סכום החלות בלי ההצמדות הוא
50 מיליון ש"ח. 12% מייצג 50 מיליון ש"ח בלי ההצמדות.

היו"ר יואב קיש:

אז מ-2008 זה עלה ב-60%?

ניר שויקי:

זה לא מ-2008, זה מלפני, 2003.

נגה רובינשטיין:

היום הסכום הוא גבוה יותר. אבל אם אנחנו מדברים על העוגה בכללותה, ומזה זה
נגזר, אז בואו תביאו בחשבון את ההוצאות של התאגיד. זאת אומרת, זה לא צריך
לבוא לידי ביטוי רק מהערוצים המסחריים אלא גם מהתאגיד.

זיו מאור:

וזה לא רק זה, יש עוד שני אלמנטים שצריכים לקחת בחשבון: זה הפיצול של ערוץ
2, שמגדיל ב-50% את הביקוש לתוכן בטלוויזיה המסחרית; והעובדה שיוצרים
יכולים להתפרנס יפה מאוד - - -

היו"ר יואב קיש:

כיוון שהיוצרים גם לא נמצאים פה, את הדיון על המספר הזה אנחנו נעשה בישיבה
הבאה. אבל אנחנו נתחיל מ-12, כמו שהצעתם. זה יהיה המספר הראשון, ואנחנו
נמשיך מפה, הוא רק יעלה.

איתן כבל (יו”ר ועדת הכלכלה):

מה שהיושב-ראש מנסה לומר, אם אני יכול לפרשן אותך בחייך, שאתם הבנתם, תבואו
גם עם הצעות שאנחנו יכולים לחיות איתם. זאת אומרת, עברנו את השלב שכל אחד
הגיע לקצה המגדל. עכשיו תבואו להצעות שאפשר איך אומרים - - -

נגה רובינשטיין:

איתן, אנחנו מבחינתנו במרתף כרגע.

איתן כבל (יו”ר ועדת הכלכלה):

המרתף או קצה הגג זה אותו מקום.

אתי בנדלר:

זה קומה אחת.

היו"ר יואב קיש:

אני חייב להגיד, שהמספרים שאני הרגשתי איתם, שהטווח צריך להיות בין 10%
ל-15%. זה מה שאני חשבתי. אז המספר 12 עונה לי לעניין הזה. אנחנו נשמע את
כל הצדדים בדיון הבא. ואנחנו נמשיך. ואני רוצה רק לבקש, שאת הנוסח ישנו לפי
מה שאמרתי, שלא יהיה – יש לנו עד 80 מיליון שקלים פטור, כמו שהגדרנו בדיוק
את - - -

אתי בנדלר:

אני עדיין לא מכינה נוסח, אדוני. אני לא מכינה מישיבה לישיבה נוסח.

היו"ר יואב קיש:

בסדר, אז אני אומר. לא אמרתי לך לישיבה הבאה. אני רק אומר שזה השינוי. ואם
קודם יש לי פה את הנוסח, הוא מדבר על בינוני, קטן, אז אנחנו עוברים לשינוי
של הגדרות - - -

שרן השכל (הליכוד):

אני אשמח גם אם לדיון הבא אול הערוצים, גם המסחריים וגם הערוצים הייעודיים,
יבואו גם כמה מספרים מוכנים מראש, גם מבחינת ההכנסות-הוצאות וגם מבחינת
התוכן שהיום משקיעים, וכמה זה נמצא באחוזים אצלכם. אני אשמח לראות את זה.

היו"ר יואב קיש:

רק תשימי לב שזה סודות מקצועיים, ולא חייבים להגיד פה שום דבר.

שרן השכל (הליכוד):

הם לא חייבים, אבל אני חושבת שזה יעזור.

היו"ר יואב קיש:

אוקיי, יש לנו רישיון זעיר, רישיון זעיר ייעודי, רישיון קטן, רישיון בינוני
ורישיון גדול. כל ההגדרות האלה – יישאר לנו רישיון בעצם זעיר שזה יהיה 80
מיליון שקלים ומטה.

שרן השכל (הליכוד):

אז אתה מוריד את ההגדרה של - - -

איתן כבל (יו”ר ועדת הכלכלה):

אפשר עוד לשוחח על זה.

היו"ר יואב קיש:

אפשר עוד לשוחח. זה יכול לזוז לשני הכיוונים.

איתן כבל (יו”ר ועדת הכלכלה):

נכון, בסדר.

היו"ר יואב קיש:

ובהמשך חובת סוגה עילית. האם אני צודק שההגדרה לחובת סוגה עילית – חובת
ההוצאה לשם הפקת סוגה עילית לפי סעיף 5 לתוספת השנייה – זה המספר שאנחנו
מדברים עליו כ-12% כרגע?

אתי בנדלר:

לדעתי כן.

היו"ר יואב קיש:

כן? עורכת הדין נגה רובינשטיין, האם לתפיסתך, הסעיף שאנחנו מדברים עליו
כרגע כ-12% הוא חובת סוגה עילית, חובת ההוצאה לשם הפקת סוגה עילית לפי סעיף
5 לתוספת השנייה?

נגה רובינשטיין:

תראה, בעצם כשמדובר על ה-12% זה התוצר של החלטת הממשלה, נכון?

היו"ר יואב קיש:

לא, עזבי את החלטת הממשלה. זה יחליף לך בחוק את ה-62 מיליון. ואני שואל אם
ה-62 מיליון שקלים בחוק זה סעיף 5 - - -

נגה רובינשטיין:

התשובה היא חיובית.

היו"ר יואב קיש:

התשובה היא כן. תודה. אז זה השינוי שהחלטנו עליו. לגבי המספרים, אמרתי:
אנחנו נשאיר את שניהם פתוחים לדיון הבא, אבל זה השינוי העקרוני. כן, בבקשה.

נחשון אקסלרד:

אני רק מבקש לקחת בחשבון גם את ההערה, שלדעתי הייתה מאוד חשובה של חבר
הכנסת דב חנין, שדיבר על ההבחנה בכל זאת בין ערוצים מסחריים דוברי עברית
לבין הערוץ דובר הרוסית והערוץ דובר הערבית לצרכי סוגה עילית.

היו"ר יואב קיש:

אוקיי. אני יכול להגיד לך, שאני משתדל כמה שאני יכול לבטל את המסלול של
זעיר ייעודי, אלא לתת לאותם ארבעה ערוצים שעוברים הוראת שעה בתוך הזעיר,
מסחרי זעיר, שיקבלו הוראת שעה. למה? אני אסביר לכם רגע מאיפה זה בא. וזה,
חברת הכנסת שרן השכל, חשוב לי שתקשיבי ותביני למה אני רוצה לבטל את זה.

לנו יש לעשות עבודה מאוד משמעותית על ביטול מגבלות רגולטוריות ברשות השנייה
לטובת הערוץ הזעיר. עכשיו, אני עושה את זה לזעיר ייעודי. אני רוצה לעשות את
זה כבר לזעיר, כדי שזאת תהיה הפלטפורמה הפתוחה לכולם. ולזעיר ייעודי, אם יש
כמה דברים נוספים שאנחנו נחליט לפטור אותם, נגדיר הוראת שעה לאותם ארבעה
ערוצים שעוברים להיות זעיר, יהיו להם את המגבלות האלה. ולא להתכנס למצב
שעכשיו אני צריך גם עליהם להחיל סימן נפרד ובדיקת רגולציה של אם שומרים על
הייעוד שלהם, לא שומרים על הייעוד שלהם, כל הדברים האלה.

שרן השכל (הליכוד):

אני מסכימה אתך פה במאה אחוז, אבל אני חושב שבין הקטן לבינוני, אותם צריך
לאחד ביחד, ולא לוותר עליהם ככה.

היו"ר יואב קיש:

אני מקל עליהם, אני הולך לקולא.

שרן השכל (הליכוד):

אני חושבת שזו עוד מדרגה שכן צריך.

היו"ר יואב קיש:

טוב, זו שאלה נפרדת.

נחשון אקסלרד:

לא, אבל מה שאתה אומר זה מאוד נכון. זה ערוצי שפות.

היו"ר יואב קיש:

לגבי ההערה שלך, משם זה בא, כי לגבי ההערה של חבר הכנסת דב חנין, אני רוצה
לפשט, אני לא רוצה להתחיל לייצר עוד ועוד קטגוריות שלא יישארו. בהסתכלות
שלי עוד – לא יודע, אמרנו: חמש שנים, שבע שנים, לא משנה – אין יותר זעיר
ייעודי, יש רק זעיר עם הקלת רגולציה משמעותית. אנחנו גם נצליח לעשות הקלת
רגולציה - - -

נחשון אקסלרד:

אבל שפה זה קל, זה לא ייעוד.

היו"ר יואב קיש:

לא, זה לא קל, תמיד יהיה – טוב, לפני שאנחנו ממשיכים הלאה, יורי, ראיתי
שאתה רשום.

יורי קגנוביץ:

כן, אני רק רוצה להוסיף, בהמשך למה שהחברים דיברו עכשיו לגבי העניין של
שפה. כמו שחבר הכנסת כבל אמר שזה דיון שמיכתי, אז אני אמשוך את השמיכה רגע
לכיוון ערוץ 9, ואני אגיד דבר נורא פשוט. האוכלוסייה דוברת רוסית במדינת
ישראל נמצאת בירידה דמוגרפית תמידית. זה לא משהו שילך ויגדל, זה משהו שהולך
וקטן, גם מבחינת ההכנסות שלנו, גם מבחינת כמות הצופים שנמצאים אצלנו.

שורה תחתונה, יש נכון להיום כ-800–850 אלף איש, שאני יום יום נאלץ להביא
אותם למסך. ואני מתחרה עם לפחות, וזה חשוב שאדוני היושב-ראש תשמע, לפחות
עשרה ערוצים מרוסיה, עם תעמולה תמידית, תעמולה שהיא לא תמיד בריאה למדינת
ישראל: תעמולה פרו ערבית, פרו סורית, פרו איראנית ואנטי ארצות-הברית, וזה
מתרחש כל יום ויום.

כנגד זה יש את ערוץ 9, ערוץ ישראלי, ערוץ ציוני, שכבר 15 שנה משדר חדשות,
אין לו חובות רגולטוריים. אנחנו עושים סוגה עילית מעבר למה שאנחנו מחויבים
לעשות. ואני שוב פעם חוזר ואומר לפרוטוקול: כשאתה אומר שאתה מוריד את עניין
הזעיר הייעודי, אבל אני כן רוצה בבקשה שתשמרו לנו את החובות הרגולטוריים
שהטלנו עלינו.

ואנחנו כבר נמצאים במצב שהוא לא קל. אנחנו קרובים מאוד לאיזון, אבל אני לא
אפרט למה אנחנו קרובים לאיזון, כי שורה תחתונה, הצופה לא נפגע מזה. כמו
שאמרתי, ואמרתי את זה בשיחה בארבע עיניים עם חברת כנסת השכל, כשיש לי
ניקיון פעמיים בשבוע ולא כל יום, הצופה לא יודע מזה. הצופה רואה חדשות
נפלאות ותוכניות נפלאות וסוגה עילית ודוקומנטרי, ואנחנו עושים את זה באמת
ביושר ועם באמת אהבה אין-סופית למדינת ישראל.

וחשוב להבין, ש-5%–6% – איזה 5, 4.5%–5% נתח מסחרי, שערוץ 9 נכון להיום
נמצא בו, הוא לא יגדל, הוא רק יקטן. זאת אומרת, אין לי גם אופק. זה מה
שחשוב שתבינו. באמת, זה מה שחשוב לי להגיד. וכאן אני מתחבר מאוד עם מה שחבר
הכנסת חנין אמר. אני כן חושב שנכון להסתכל על עניין של שפה בנפרד, כי דוברי
הרוסית בישראל לא יגדלו. אני לא יודע מה לגבי מצבם הדמוגרפי של דוברי
הערבית, אבל לפחות דוברי הרוסית הולכים וקטנים.

אז אפשר להגיד: עוד עשר שנים לא יהיה צורך בערוץ 9. יכול להיות שכן. אבל
נכון להיום יש צורך בערוץ 9, אנחנו עומדים כנגד, כמו שאמרתי, 10–12 ערוצים
רוסיים, שפשוט הרוסים רואים אותם. הם ערוצים גדולים מסחריים, רואים את כל
הנתונים של ועדות מדרוג, דוברי רוסית רואים את ערוץ 9 וערוצים רוסיים. ואני
מבקש: אל תטילו עלינו חובות נוספות, אנחנו כבר בנינו את עצמנו.

היו"ר יואב קיש:

לא, אז אני אומר: לא יהיו חובות נוספות במסגרת המעבר לרשות השנייה. אבל מה
שצריך להבין, ופה האמירה שלך היא משמעותית, אתה אומר שבסופו של דבר, שיצטרך
להיות ערוץ זעיר רגיל, בלי הוראת השעה שאנחנו מאפשרים לכם, שם בטוח יהיו
חובות נוספים, כמו דמי רישיון ודמי מעבר, שאתם לא משלמים היום. שם אתם
אומרים תתייחסו שונה לערוצי שפה. זו הדרישה והבקשה שלכם.

נחשון אקסלרד:

נכון.

יורי קגנוביץ:

בקשה, זה לא דרישה.

היו"ר יואב קיש:

בסדר, בקשה שלכם. תודה רבה, הבנתי. הנושא – נדון עליו.

אני רוצה לחזור לנושא שדיברנו עליו בקצרה, וזה נושא האפיקים. אני אמרתי
שלתפיסתי, במעבר לחוק הזה, צריכה להישמר להם הזכות, וצריך לחייב את הגופים
הרלוונטיים לשדר אותם באפיקים שהם נמצאים בהם היום, ולא לנסות לשנע אותם
לערוצים אחרים, כחלק מתפיסה שלי שקשורה גם למה שאמר פה אפילו ברגע מנכ"ל
ערוץ 9 יורי. אני מאמין שהמטרה שלנו היא כן לאפשר תחרות, כן פלורליזם, כמה
שיותר ערוצים. ולקטנים והחלשים אני לא צריך עכשיו לעשות פיצול ולהעביר אותם
לערוץ אחר או לא צריך לעשות להם שינוי אפיק, כי ברור לי שדינם יהיה רע ומר
בעניין הזה.

אני רוצה לשמוע התייחסויות לגבי נושא האפיקים מהפורום ומחברי הכנסת, אם הם
חושבים אחרת, האם צריך להיות משהו אחר בחוק בעניין הזה? חברי הכנסת קודם,
אתם רוצים להגיד משהו?

איתן כבל (יו”ר ועדת הכלכלה):

קודם כול תסביר מה.

אתי בנדלר:

אני רוצה לענות לטענתה של גברת רובינשטיין.

היו"ר יואב קיש:

אני אסביר. אז אני רק אמצה. היום בחוק התקשורת, חוק בזק שדרכו הם נמצאים,
יש התייחסות לאפיק, וכבלים ולוויין מחויבים להעביר אותם באפיק שבהם הם
נמצאים. אנחנו עכשיו מעבירים אותם לחוק אחר. אותה מחויבות לא נמצאת בחוק
הזה. ולא רק זה, אלא יש דרישה לתשלום, כמו כל ערוץ אחר, זה נקרא לי דמי
מעבר – דמי הפצה או דמי מעבר?

תמר ארז:

דמי מעבר.

היו"ר יואב קיש:

אוקיי, דמי מעבר, לא טעיתי. אז יש דרישה לדמי מעבר, כמו כל ערוץ אחר שאמור
לשלם בעלויות שבאמת כרוכות בעלויות של "הוט" ו-yes.

שרן השכל (הליכוד):

אז אמרנו שלערוצים המזעריים - - -

היו"ר יואב קיש:

אז אמרנו שנותנים להם פטור מדמי מעבר. זה אחד. מעבר לזה, אני מדבר עכשיו
ברמה הכללית, זה לא היה עוזר לי פטור אם עכשיו לוקחים את ערוץ 9 ושמים אותו
בערוץ 55 בשלט. אני מדבר על האפיק 9 ואפיק 24, אפיק 20 ואפיק 30, שלהבנתי,
זה מה שאני מאמין, ואני שואל את חברי הוועדה אם הם חושבים אחרת, צריך
להישאר כאפיק לאותם ערוצים גם במסגרת החקיקה הנוכחית. כן, איתן.

איתן כבל (יו”ר ועדת הכלכלה):

כל ניסיון לשנות – סליחה, מיכל, דעתך חשובה לי – אני רוצה לומר שזה למלא את
הכד חלב ולבעוט בו. זאת אומרת, אנחנו פה עמלים כדי לנסות לסייע להם ומכלים
את זמננו, ובסוף אם נזיז אותם לערוץ אחר - - -

לאה ורון:

לאפיק אחר.

איתן כבל (יו”ר ועדת הכלכלה):

לאפיק אחר. זה לא שזה ישנה - - -

היו"ר יואב קיש:

זה לא ישנה את שוק התקשורת הישראלי.

איתן כבל (יו”ר ועדת הכלכלה):

כן, זה לא ישנה את שוק התקשורת, אבל אנחנו בשלב הזה, בדיון הנוכחי לא באנו
לעסוק בשינוי שוק התקשורת, באנו לעסוק בעניין מאוד מאוד נקודתי. ולכן אני
חושב שבעניין הזה הם צריכים להישאר באפיקים שלהם. זאת אומרת, האמת היא שאני
בכלל מופתע שזה עולה.

היו"ר יואב קיש:

לא, זה עולה כי זה לא מוגדר.

איתן כבל (יו”ר ועדת הכלכלה):

ברור. אני אומר, שכאילו בכלל צריך לקיים על זה - - -

היו"ר יואב קיש:

לא, השאלה השנייה פה, ותיכף ניכנס אליה – קודם כול, אני רוצה להגיד, באמת
יש לנו פה את נציגות yes. יש פה מ"הוט" מישהו, דרך אגב? אז אתה יכול
להתיישב שם ליד, אם אתה רוצה לדבר נשמח.

איתן כבל (יו”ר ועדת הכלכלה):

הגדולים מצטנעים.

היו"ר יואב קיש:

כן. אני רוצה להגיד ככה: ראשית, שיהיה ברור, מדובר רק באותם ארבעה ערוצים
ייעודיים, ושיהיו פטורים בהוראת המעבר מדמי המעבר. וכל ערוץ זעיר שייכנס
ישלם דמי מעבר לפי הוראת השר. זה כבר דיברנו בקריאה הראשונה ודנו על זה.
אני אולי אומר על מה שאמרת, אבל אמרת בפירוש: יש לנו מגבלה, אנחנו לא
יכולים כל אחד, יש לנו רוחב פס, זה עולה כסף.

מיכל רפאלי כדורי:

זה לא שאנחנו לא יכולים כל אחד, אנחנו לא יכולים יותר.

היו"ר יואב קיש:

לא יכולים יותר, יש רוחב פס, בסדר. אבל אנחנו כרגע מדברים על הארבעה
הנוכחיים. ולגבי הארבעה הנוכחיים, אני מאוד מצטרף למה שאמר חבר הכנסת כבל,
שבסופו של דבר אנחנו רוצים לשמר את המצב הקיים. ולכן אני חושב שצריך שיהיה
בחוק הגדרה ברורה שהאפיקים נשמרים. ובעניין הזה זה הכיוון.

מיכל רפאלי כדורי:

יש לי הצעה לעולם מתקדם. כמובן, אין לי בעיה שהאפיקים יישארו. אני לא
יודעת, יכול להיות שהחוק מאפשר את זה. אני חושבת שצריך להיות מצב שחברות
עסקיות יוכלו לתאם בעצמן אם הן רוצות מספר אחר בהסכמה. יכול להיות שביום מן
הימים אנחנו יכולים להגיע עם ערוץ ייעודי מסוים למספר שהוא יותר טוב לו
ואין לנו בעיה לתת לו אותו.

איתן כבל (יו”ר ועדת הכלכלה):

כן, אבל הבעיה היא לא אם יגיעו אתו להסכם בעתיד, אם שניכם תרצו. נקודת
הבסיס. זאת אומרת, שעכשיו בנקודת הבסיס - - -

מיכל רפאלי כדורי:

אנחנו לא משנים את המספר.

איתן כבל (יו”ר ועדת הכלכלה):

לא, אני אומר. אבל הוא אומר: צריך להגדיר את זה, כי זה לא מוגדר.

היו"ר יואב קיש:

אני מסכים אתך שצריך שתהיה גמישות בחוק לאפשר בהסכמה - - -

מיכל רפאלי כדורי:

תוסיפו תנאי שהיה ויש הסכמה בין הגופים הם יכולים.

איתן כבל (יו”ר ועדת הכלכלה):

בנקודת המוצא.

היו"ר יואב קיש:

נכון. זה ברור.

מיכל רפאלי כדורי:

זה לא חייב להיות לכל החיים 9, 24, 20.

היו"ר יואב קיש:

לא, זה ברור.

מיכל רפאלי כדורי:

אם אנחנו מוצאים מספר אחר בהסכמה.

איתן כבל (יו”ר ועדת הכלכלה):

9 ירד, כי כל פעם הוא קטן, הוא אומר.

מיכל רפאלי כדורי:

לא, הוא יכול לרצות להיות פעם בחבילה הרוסית.

היו"ר יואב קיש:

זה ברור. אני מקבל.

מיכל רפאלי כדורי:

אבל אני רוצה להגיד דבר נוסף, לחדד את האמירה שלי. כשאני אומרת שאין לנו
מקום לערוצים נוספים, יש לנו כאן שני מקרים שגם ערוץ 20 וגם ערוץ הקניות
היו מאוד רוצים להיות ב-HD. הם לא יהיו ב-HD, אין לנו מקום בשבילם ל-HD.
ולכן אני אומרת: אם תביאו עוד ערוצים, זה תמיד על חשבון איכות, גם איכות
תוכן וגם איכות הטכנולוגיה.

היו"ר יואב קיש:

את זה אני משאיר לשר.

איתן כבל (יו”ר ועדת הכלכלה):

- - - HD, שכבר הטכנולוגיה מעבר ל-HD.

היו"ר יואב קיש:

טוב, זה אולי לוויין, אני לא יודע מה קורה בכבלים, אבל בסדר. אתה רוצה
להגיד משהו?

מיכל רפאלי כדורי:

סליחה, וגם ערוץ 9.

היו"ר יואב קיש:

נא תציג את עצמך.

דנה נויפלד:

סליחה, זה - - - לשנתיים, נכון? זה עד 2020, נכון?

מיכל רפאלי כדורי:

עד 2021.

יניר פלג:

עורך דין יניר פלג מ"הוט". אנחנו לא תאמנו שום דבר, אבל הדברים של רפאלי
עושים לי הרבה היגיון.

היו"ר יואב קיש:

ואז מה קורה?

קריאה:

- - -

היו"ר יואב קיש:

כן, נציג "הוט", בבקשה.

יניר פלג:

אני חושב שהרעיון של נציגת yes הוא הגיוני מאוד. אני חושב שלהסדיר נושא כזה
בחקיקה ראשית זה לא נכון.

היו"ר יואב קיש:

מה להסדיר?

יניר פלג:

להסדיר מספרי אפיקים.

היו"ר יואב קיש:

לא, אבל אני רוצה שיהיה ברור שלא לוקחים להם את האפיקים.

יניר פלג:

אז לנו גם כן אין בעיה לשמר את הסטטוס קוו כרגע.

היו"ר יואב קיש:

אוקיי. אז עכשיו אני עובר לייעוץ המשפטי. אם יגידו לי שלא צריך אז לא צריך.

יניר פלג:

רק חשוב שלא יהיו פיחות ולא יכפו עלינו ערוצים נוספים באפיקים נוספים.

היו"ר יואב קיש:

אז אני מכבד את מה ששניכם אמרתם, ואני שואל עכשיו את היועצת המשפטי, לאור
מה שנאמר פה: האם עדיין צריך הבהרה בחקיקה בנושא האפיקים?

אתי בנדלר:

אז אני ניסית עכשיו למצוא את הסעיף בחוק, עדיין לא איתרתי אותו, שמדבר על
מספרי האפיקים.

אופיר ביתן:

37ד.

אתי בנדלר:

37ד, אני מיד אעיין בו.

אני רק רוצה אבל בהזדמנות זו לענות לטענתה של עורכת דין רובינשטיין,
שכביכול חוות הדעת שלי, לפיה אין זכות קניינית לבעל רישיון לגבי מספר
מסוים, לא מתיישבת עם ההחלטה שמתגבשת כאן לאשר את מספרי האפיקים. אני, עם
כל הכבוד, חושבת שהדברים אינם קשורים אחד לשני. אכן, אני גם היום חוזרת
ומביעה את דעתי, שאין לאף בעל רישיון זכות קניין במספר הערוץ שניתן לו.

קריאה:

אני מסכימה אתך, אתי.

אתי בנדלר:

אוקיי. אבל, אחרי שאמרתי את זה, אין בכך כדי לפגוע בהחלטה של המחוקק, ככל
שיהיה צורך לעגן אותה בחקיקה, שבלי להקנות להם זכות בעלות, אבל כדי לשמר את
יכולתם להתחרות בשוק, ואולי אני רק אזכיר קודם, שבנוסף לחוות הדעת הזאת,
הרעיון של הוצאת ערוצים 10, 12 – לא, סליחה, איך הם היו? כבר התבלבלתי - -

קריאה:

10 ו-22.

אתי בנדלר:

- - 10 ו-22, נכון - -

איתן כבל (יו”ר ועדת הכלכלה):

זה רק היה אתמול. כבר?

אתי בנדלר:

אז אתם רואים כמה זה הצליח, המעבר הזה?

- - לערוצים 12, 13 ו-14 היה כדי להעמיד את שלושת הערוצים הגדולים, את
"רשת", "קשת" ו-10 על מישור חדש, כדי שהם יוכלו להתחרות ביניהם. כי הרעיון
היה שהמספר 22 כל כך חדש בשלט, שהוא לא מאפשר לאף מתחרה אחר, לא 10 ולא
בתחרות בין "רשת" ל"קשת" לאחר שהן יתפצלו, וכמובן לא לערוץ מסחרי חדש,
שהייתה מחשבה שאולי יקום, להתחרות. ולכן אמרו: את 22 אנחנו מבטלים.

הם טענו כנגד הטענה הזאת שיש להם זכות קניין במספר הזה. וחוות הדעת שלי,
שתמכה בעצם בעמדת הממשלה בעניין הזה, הייתה שאין להם זכות קניין. נכון, אין
להם זכות קניין, גם לא ל-9 וגם ליתר הערוצים הייעודיים הקיימים היום, אבל
המחוקק יכול לומר, שכדי לשמר את האפשרות שלהם לשרוד או אפילו לחזק את זה,
אנחנו מעוניינים בשם התחרות להשאיר אותם לתקופה מוגבלת.

היו"ר יואב קיש:

בדיוק.

אתי בנדלר:

אבל מה שכן, אדוני, צריכים לקבוע הגבלה להחלטה הזאת, שלאחריה מי שמוסמך על
פי דין להקצות ערוצים, הוא יהיה רשאי לעשות את זה. אי אפשר לשלול את - - -

היו"ר יואב קיש:

אז אפשר לעשות את זה למשך הוראת השעה, שממילא יש לנו עם הזעיר ייעודי לצורך
העניין, שזה יהיה בין שלוש לעשר שנים, אנחנו נסגור את זה. כל התקופה הזו אז
הם יהיו באפיק שלהם. ולאחר מכן, כשתהיה החלטה לעבור למשהו אחר, אז הם כמובן
לפי סמכות השר לדעתי או מי - - -

קריאה:

המועצה.

היו"ר יואב קיש:

המועצה. כן, עורכת דין רובינשטיין.

נגה רובינשטיין:

אוקיי. אז מעבר לעובדה שאין לעמדת הממשלה והיועצת המשפטית של ועדת הכלכלה
זכות קניינית, אני מפנה גם לסעיף 6כא1, שיש לו הרבה תתי סעיפים, סעיף קטן
(ו)(1), שמתייחס לרצף של ערוצים. זאת אומרת, שהשר, לאחר התייעצות עם
המועצות, רשאי לקבוע – תוספת שלי: וכך הוא גם קבע – רשימה של חמישה אפיקים
רצופים המיועדים להעברת שידורים של בעלי רישיון לשידורי טלוויזיה. זאת
אומרת, היה גם איזשהו רציונל בדבר הזה, לא רק במעבר מהאפיקים המוכרים,
שיכול לטעון קיים כאן, אלא ליצור איזשהו רצף.

היו"ר יואב קיש:

איזה סעיף אמרת?

קריאה:

6כא1 רבה.

היו"ר יואב קיש:

6?

נגה רובינשטיין:

בחוק התקשורת.

היו"ר יואב קיש:

אה, תקשורת, חיפשתי ברשות השנייה.

היו"ר יואב קיש:

אבל למה חוק התקשורת? כי הוא זה שמחייב את האוצר. הבנתי, סבבה.

אז אני רוצה לסכם ככה את הדיון הזה, אלא אם מישהו עוד רוצה להתייחס. כן,
בבקשה.

דב אברמוביץ:

עורכת דין בנדלר, אני רוצה רק להזכיר שיש גם פסק דין של בג"ץ, שהצדיק דווקא
את הסמכות של המועצה בזמנו, עוד לפני שהיה תיקון חקיקה בעניין הזה, לקבוע
לערוצים ייעודיים מספרי אפיק, הן כדי להגשים את המטרה של אותם ערוצים
ייעודיים, והן בגלל ניגוד העניינים המובנה שיש לפלטפורמה כמו "הוט" או yes,
שהם מן הסתם מעדיפים למצוא מספרי אפיקים טובים יותר, אבל רוצים שהם יתחלקו
איתם בהכנסות לעומת ערוצים שאינם כאלה. ולכן יש חשיבות גדולה - - -

אתי בנדלר:

נכון. ולכן זו הייתה, אם אני זוכרת נכון, פסק הדין הזה דן רק בערוצים
הייעודיים, בגלל החשיבות שלו.

דב אברמוביץ:

נכון. ומה שגברתי אמרה בקשר לערוץ 22, באמת זה היה שיקול ייחודי שנגע לערוץ
22 - - -

היו"ר יואב קיש:

טוב, אני מסכם את הנושא. לפי מה שאני מבין פה, אף אחד לא מתנגד לזה שנקרא
לזה הסטטוס קוו לצורך העניין, ועניין הערוצים הייעודיים באפיק שלהם יימשך,
אלא אם מישהו חושב. אני לא בטוח שזה צריך להיכנס לחקיקה, אני משאיר פה את
זה ליועצת המשפטית.

אתי בנדלר:

זה חייב להיכנס לחקיקה, אדוני, אם אתה רוצה לוודא שלא תהיה סמכות לגורם
אחר.

היו"ר יואב קיש:

אז אנחנו גם נצביע על זה. אז אנחנו נכניס את זה לחקיקה, כאשר משך הזמן
שמדובר עליו זה עד סיום הוראת המעבר, שהאפיקים האלה באמת יהיו שמורים לאותם
ערוצים ייעודיים.

לאה ורון:

אבל סיום הוראת המעבר עדיין לא ידוע.

היו"ר יואב קיש:

לא, זה אנחנו אמרנו: בין שלוש שנים לעשר שנים.

אתי בנדלר:

איזה סעיף הוזכר קודם, שאמרת שזה סמכות - - -

לאה ורון:

37ד ו-6כא1(ו).

אתי בנדלר:

לא, חוץ מ-6כא1.

לאה ורון:

אז בחוק הרשות השנייה – 37ד.

קריאה:

זה לא 37ד.

דנה נויפלד:

- - - ביניהם לעשות את המכרז. זה לא קשור לזה.

היו"ר יואב קיש:

היועצת המשפטית של משרד התקשורת, אפשר לפתור את הנושא הזה אחר כך? אני
רוצה - - -

דנה נויפלד:

רק יש לי בקשה, אם אנחנו כבר פותחים את הסעיף, זו בקשה שהיא טכנית לגמרי.
אתי, יכול להיות שנצטרך, בעקבות השינויים שאנחנו עושים פה עכשיו, לשנות את
הסעיף הזה גם תיקון עקיף, בגלל שאנחנו מוסיפים את סוגי בעלי הרישיון. וגם
אני רואה שכתוב פה: בעלי זיכיונות לשידורי טלוויזיה, וזה ישתנה לבעלי
רישיונות, אז - - - לבקש מהוועדה לעשות תיקון טכני.

היו"ר יואב קיש:

טוב.

חבריי לוועדה, אני מעלה להצבעה את ההחלטה הזו, חבר הכנסת כבל, שאנחנו נוסיף
הגדרה ברורה, שלמשך הוראת השעה האפיקים הייעודיים יישמרו כדי לשמור על
הסטטוס קוו. מי בעד? שירים את ידו.

הצבעה

בעד – רוב

נגד – מיעוט

ההחלטה שהאפיקים הייעודיים יישמרו למשך הוראת השעה אושרה.

היו"ר יואב קיש:

התקבלה. תודה.

אני רוצה לחזור להחלטה בנושא החדשות, שעדיין לא דיברנו עליה. אני קודם כול
רוצה לסכם את מה שהבנתי. אתם אומרים ככה: מתחת 200 מיליון שקלים, מי שעושה
חדשות נא יעשה את זה לפי חוקי הרשות השנייה. ללא המגבלה הכספית. מעל 200
מיליון שקלים – אותו דבר, עם המגבלה של 68 מיליון שקלים. זה בגדול מה
שאמרתם.

מה אנחנו אמרנו בוועדה קודם? ופה חשוב לי, חברי הוועדה, כי אני רוצה כן
להתכנס להחלטה גם בעניין הזה. אמרנו ככה: הזעיר לא חייב לעשות, ואם עושה
הגדרנו לו רשימה של התנהלות, בישיבה לא הקודמת, בהצבעה בקריאה ראשונה, על
רשימה ארוכה של חוקים, שגם עליהם אני ארצה לעבור ולראות האם הם באמת כולם
רלוונטיים?

אבל זה לא הכיוון שאתם דיברתם עליו. אני מחדד. אתם אמרתם: לפי כללי הרשות
השנייה. ואנחנו במפורש בזעיר החרגנו אותו מכללי הרשות השנייה, אמרנו: אם
הוא לא רוצה לא יעשה, ואם עושה, הגדרנו את הכללים בשיטת כל המוסיף גורע,
אלא הורדנו והורדנו, וייצרנו בסיס שאני חושב – לי יש אליו התייחסות, דרך
אגב, תיכף נדבר עליו, אבל אני חושב שהערוצים לפחות אמרו שהם איתם יכולים
לחיות. זה מה שהיה.

עכשיו בא הנושא השני. תיכף אני רוצה שנחזור לזה, כי אני רוצה כן לעבור על
הסעיפים. עכשיו יש את הנושא השני, וזה הנושא של ה-200 מיליון שקלים. דרך
אגב, מאיפה הגיע המספר 200 מיליון שקלים? אנחנו מדברים כבר על הערוצים
הגדולים בגדול, ואנחנו מדברים על זה שחדשות עולה 68 מיליון שקלים. לדעתי זה
כמעט 30% לחדשות. זה נראה לי מגבלה מאוד קשה וכבדה. ואני חושב שאולי אפשר
לעשות את זה, אבל נגיד ב-300 מיליון שקלים, זאת אומרת שזה יהיה 20%. אני כן
מבין את הדרישה להגבלה אבל לא במספרים האלה. כן.

רעיה עדני:

נחנו מבינים שהחובה לשדר חדשות צריכה לבוא רק על ערוץ שהוא משמעותי מבחינת
הגודל שלו, כי החובה הזאת, על אף שהורדנו את המגבלה, יש לה משמעות ברמת
התוכן והאופן שבו החדשות נעשות. ואנחנו חושבים שנכון להטיל את החובה הזאת
רק על ערוץ שיכול לעמוד בהיקפי השקעה משמעותיים בחדשות. ולכן חשבנו שנכון
שזה יהיה על ערוץ שיש לו הכנסות משמעותיות בשוק. הוא גם זה שיש לו השפעה
יותר משמעותית על דעת הקהל לעומת הערוצים הקטנים. ולכן האינטרס הציבורי בא
לידי ביטוי בחובה - - -

היו"ר יואב קיש:

זה הכול נכון, אבל השאלה מאיפה המספר 200. אני פשוט בהקשר של 68 מיליון
שקלים. זה הבעיה. זה כאילו כלכלית לא מחזיק מים, לפי מה שאני חושב.

שרן השכל (הליכוד):

גם אני חושבת שהיום "רשת" ו"קשת" הרי מתחלקות בהוצאה של החדשות. הרי מתוך
65 כל אחד משקיע 35.

היו"ר יואב קיש:

נכון. לא, זה הם הגדירו במפורש שהם לא רצו את זה.

שרן השכל (הליכוד):

אבל אם אפשר לחיות גם עם חדשות ב-35 מיליון שקלים, אני חושבת שזה לגיטימי,
למה שלא נקל על ערוץ 20 ונגביל את המינימום. הרי גם ככה רוב הפעמים גם
משקיעים מעל זה, אבל שהמינימום יהיה 35 מיליון שקלים לערוצים המסחריים
בחברת חדשות.

היו"ר יואב קיש:

טוב. איתן כבל.

איתן כבל (יו”ר ועדת הכלכלה):

תראו, אני אגיד לכם את זה ככה: כשמוסרים ידיעה על אירוע בצפון או בדרום או
במרכז, לא חשוב, זו ידיעה חדשותית, לא משנה אם נתן אותה ערוץ זעיר או ערוץ
קטנטן. זה חדשות, זה לא משנה מה. הרי מה העניין? זה לא איזה אולפן אתה עושה
בשביל החדשות, האם אתה הולך להשקיע בו 100 מיליון שקל או 100,000 שקל? בסוף
בסוף הדבר מנקודת המבט שלי הכי חשוב זה אותם כללים, שברור שגם החדשות
שמשודרות במקומון, בסוף הוא לא יכול סתם לקום ולכתוב לעצמו מקומון, הוא
צריך לפעול באיזשהן אמות מידה, כשכל אחד מהם מקבל תעודת עיתונאי. הרי בסוף
צריך שייכנס לתוך איזשהם כללים.

אז אני לא יודע אם הם הולכים לעשות חדשות ב-35 מיליון שקלים. הנה ערוץ 9,
יש לך - - -

קריאה:

כמה אתה משקיע?

יורי קגנוביץ:

ערוץ 9 עושה חדשות ב-7 מיליון שקל. וערוצים גדולים לא כל כך מאמינים שזה
אפשרי, אבל, אדוני יושב-ראש ועדת הכלכלה, אפשר לעשות חדשות ואפשר לעשות
חדשות. אפשר לשלוח לאותו אירוע רחפן עם שמונה צלמים, כמו שפעם עשו הערוצים
המסחריים, ואפשר לשלוח צוות שהוא צלם, נהג וגם מקליט קול – בן אדם אחד.

איתן כבל (יו”ר ועדת הכלכלה):

כמו שפעם רשות השידור היו עושים, כשהיו באים לקחת "סינק" היו מגיעים עם
אוטובוס.

יורי קגנוביץ:

שורה תחתונה זה הזמינות שלך, זה שתדע - - -

איתן כבל (יו”ר ועדת הכלכלה):

לא, אמיתי. והיום יצא לי להיות באולפנים של "רשת". זה מדהים. הם גם צריכים
וגם צריכים להיות ברמה מאוד מאוד גבוהה.

אז מה שאני מנסה לומר זאת בדיוק הנקודה, אני אומר את זה גם לך, אדוני
היושב-ראש: השאלה היא, כשאנחנו באים ואומרים, צריך לבנות חברת חדשות, זה לא
שעכשיו אתה צריך, לדעתי, לייצר איזו מערכת מפלצתית שבה אתה נדרש לפעול.
הכוונה היא לתת לזה את הייחודיות של התהליך, את החשיבות של אותו תהליך. אם
הוא עושה ב-7 מיליון, אם מישהו עוד יותר קטן ממנו, אין סיבה שהוא יעשה
אפילו ברמה הזו.

אני לא רוצה עכשיו לקבוע איך הדברים ייעשו, אבל אני אגיד לך ממה אני מפחד:
יש כאן פתיחה בחוק מאוד מאוד מסוכנת. זאת אומרת, זה יכול להיות מדרון חלקלק
בסוף העניין הזה. זאת אומרת, הרי ממילא אתה עושה אמות מידה. הרי אתה באת
ודיברת על אמות - - -

היו"ר יואב קיש:

לא, אבל כרגע ביטלנו אותם, את כל זה. דרך אגב, יש לנו תוספת שלישית מלאה,
שהתייחסנו אליה והקראנו אותה והצבענו עליה בקריאה הראשונה, שמתייחסת לכל
נושא הרישיון של החדשות שלא במסגרת כללי הרישיון של הרשות השנייה.

איתן כבל (יו”ר ועדת הכלכלה):

כן, אבל אני עדיין אומר לך – אני אומר לנו, באמת, אני אומר את זה לא מימין
ולא משמאל, אלא באמת, אם אנחנו מדברים על תקשורת מקצועית, הכי מקצועית
שאפשר, הרי בסוף הפלטפורמה הזאת שנקראת חברת חדשות היא לייצר את הפלטפורמה
המקצועית. אתה יודע, אתה עושה במקומון בלא יודע – אני לא רוצה להגיד שמות,
להעליב אף מקומון באף יישוב, אבל זה לא - - -

היו"ר יואב קיש:

תראה, הרי מה אנחנו עשינו? אנחנו למעשה החלטנו לבטל בסוגה העילית את
המדרגות והגדרנו אחוז מההכנסות, האחוז עצמו עוד ידון. ואני רוצה את אותו
דבר גם בחדשות לעשות.

קריאה:

אני יכולה רגע - - -

היו"ר יואב קיש:

רגע, יש לי הצעה, אני רוצה להציע, ואחרי זה תתייחסי להצעה.

איתן כבל (יו”ר ועדת הכלכלה):

אני לא פוסל את זה.

היו"ר יואב קיש:

אני רוצה לבטל את המדרגות ולומר בצורה הכי פשוטה: זעיר קיים לנו כבר ­– תיכף
אני רוצה גם להתייחס להוראות שעשינו – זעיר כבר קיים, הגדרנו הערות, לא
חייב, אם רוצה עושה ועושה במסגרת שהגדרנו.

קריאה:

- - -

היו"ר יואב קיש:

בדיוק. זה זעיר. עכשיו אנחנו מדברים מעל. קודם כול, מי שאני חושב שכן צריך
לעשות חדשות וכן צריך לעשות לפי הרשות השנייה. זאת אומרת, בעניין הזה צריך
להיות ברור שאם אתה שחקן שהוא מעל זעיר, אתה עושה חדשות ואתה עושה את זה
במסגרת הכללים.

עכשיו רק נשאר דבר אחד וזה נושא הכסף, שבעצם פה אני מתחבר להגדרה שהובאה
לנו על ידי משרד האוצר. אני רק לא מתחבר ל-200 מיליון שקלים, וזה מהסיבה
שאנחנו מעמידים התחייבות מאוד כבדה של 68 מיליון שקלים בצד השני. אני רוצה
להעלות את המספר מ-200 ל-300–350 מיליון שקלים, כדי לאפשר אחוז, שזה יאפשר
כלכלית להחזיק את המודל. לא יכול להיות שמי שיש לו 200 מיליון שקלים צריך
68 מיליון שקלים פה, יש לו עוד 15%, 12%, 17% סוגה, ובסוף העסק לא מחזיק
מים. ולכן זה המספר שאני מבקש לדון. ואנחנו נצביע על - - -

שרן השכל (הליכוד):

אבל מה הסכום שהם יצטרכו למעשה לשלם לחדשות? אתה רוצה להשאיר את זה על 65?

היו"ר יואב קיש:

אני משאיר את אותו סכום כרגע. אני לא נכנס לסכום. זה הם יזיזו. בבקשה,
עורכת הדין נויפלד.

דנה נויפלד:

אני רוצה להתייחס בכמה רמות. הרמה הראשונה זה בסדר שאתם יושבים פה עם
מחשבון ומחשבים כמה הם מוציאים על זה וכמה הם מוציאים על זה, ולראות אם
הסכום מגיע לטוטל, אבל אני לא חושבת שזה התפקיד של המחוקק. אנחנו גם לא
עושים את זה.

היו"ר יואב קיש:

למה? שמתם את זה פה, לא?

דנה נויפלד:

לא, רגע, עשינו פה משהו אחר. אני לא יודעת, אני לא חושבת שישבנו עם מחשבון
וחישבנו גם. כל ערוץ בפני עצמו שמתנהל. וגם יש איזושהי הנחה, אגב יכול
להיות שהיא מוטעית, אבל יש הנחה שאומרת שמי שרוצה לשדר טלוויזיה, אז לא כמו
להקים דוכן פלאפל. אני מקווה שהדוגמה לא מעליבה אף אחד, אבל זה בכל זאת
אופרציה - - -

איתן כבל (יו”ר ועדת הכלכלה):

הם מרוויחים לא רע, חלק מהם.

היו"ר יואב קיש:

יכול להיות שבדוכן פלאפל מרוויחים יותר, זה הכול.

אתי בנדלר:

תלוי אם זה ליד המקומון ההוא או ליד המקומון ההוא.

דנה נויפלד:

כן, יש כאלה שמרוויחים ממש טוב.

אבל זו אופרציה בכל זאת שמחייבת. אין מה לעשות, לא כל אחד יכול להיות בעל
ערוץ טלוויזיה, בטח הוא לא ערוץ ברודקאסט, זה בכל זאת אופרציה שהיא יותר
יקרה.

עכשיו, לגבי החדשות באופן ספציפי, התפיסה הייתה שרוצים לחייב איכות. איך
מחייבים באיכות? אנחנו לא נגיד איזה אייטמים צריך לשדר ואיזה מגישה צריך
לשים איפה, אלא אומרים: אם אתה מוציא סכום מסוים, התפיסה היא שזה מייצר
טלוויזיה איכותית.

עכשיו, אני רוצה, על אף שזאת הייתה התפיסה, גם בוועדת פילבר כשדנו בסוגיה
הזאת הייתה מחשבה – אגב, לא ליצור עוד מדרגה, אלא גם לגדולים ביותר –
להפחית את חובת - - -

היו"ר יואב קיש:

אתם יכולים לעשות את זה, זה לא קשור.

דנה נויפלד:

אני מספרת, זו החלטה של חברי הכנסת, אני רק אומרת מה הייתה השתלשלות
הדברים.

זאת אומרת, ההנחה הייתה – כשהיום, אגב, הם משקיעים הרבה יותר, שתי חברות
החדשות, התקציב שלהן הוא גדול יותר מהסכום המינימלי שקבוע בחוק. הסכום הזה
הוא מינימלי, אם רוצים יכולים להשקיע יותר.

היו"ר יואב קיש:

זה תמיד נכון.

דנה נויפלד:

נכון. ולכן אנחנו סברנו אז בוועדה, שכיוון שהרגולציה פה היא לא נדרשת, כי
לראיה משקיעים יותר, אפשר לבצע הפחתה. וזה גם מה שהצענו, שכאשר ייכנסו
חברות חדשות נוספות, יהיה ניתן להפחית את הסכום הזה גם לחברות הקיימות.

היו"ר יואב קיש:

כן, אבל לא עשיתם את זה.

דנה נויפלד:

כי לא הבאנו את פילבר, אדוני.

היו"ר יואב קיש:

לא. תראי, אני אגיד לך איפה אני נמצא.

דנה נויפלד:

בסדר, אני אומרת מה - - - הוועדה פה יכולה להחליט אותו דבר גם עכשיו.

היו"ר יואב קיש:

אוקיי, הבעיה שלי היא כזו. אני בוועדה הזו, לפחות זו כוונתי, במה שאני נוגע
לא לצאת עם חצי שינוי. מה הכוונה? מכיוון שאני לא חושב שנכון, שאת המספר
68, אנחנו ניגע בו בוועדה הזו.

שרן השכל (הליכוד):

למה לא אבל?

היו"ר יואב קיש:

אני אגיד. אני חושב שלא נכון שאנחנו ניגע במספר 68, כי אני יודע שנעשתה
עבודה משמעותית - - -

דנה נויפלד:

לא, אנחנו אמרנו להפחית.

היו"ר יואב קיש:

נכון. אז אמרתי: תפחיתו אתם בזמנכם. אין לי שום בעיה, הם יעשו את זה, והם
מתכוונים להפחית. אני לא רוצה את הדיון על ההפחתה להתחיל לנהל פה, אני גם
ככה גלשתי להמון דברים, ולזה אני לא אכנס.

שרן השכל (הליכוד):

אבל אנחנו רוצים גם להקל על הערוצים המסחריים.

היו"ר יואב קיש:

אבל לא בזה.

שרן השכל (הליכוד):

- - -

היו"ר יואב קיש:

אבל לא בזה. חברת הכנסת שרן השכל, יש הרבה דברים שהיו על השולחן, בנושא הזה
אני לא רוצה להיכנס לדיון, כי הדיון פה יהיה ארוך ואני לא אוכל להספיק
לגעת. ואני לא רוצה לעשות חצי עבודה.

מה שכן, ופה אני בהחלט מתחבר להגדרה, אני רוצה לשים רף במקום ה-200 מיליון
– 350 מיליון. זה הרי, כמו שאת אומרת, בשיטת המקל. ממילא הם עושים יותר.

שרן השכל (הליכוד):

מה קורה עם מתחת ל-350 מיליון?

היו"ר יואב קיש:

מתחת ל-350 מיליון לא מחויבים למספר. לא מחויבים למספר. מחויבים לעשות, אבל
ללא מגבלה כספית. הנה, אני משחרר רגולציה.

שרן השכל (הליכוד):

לא, בסדר. אבל תראה, יש מצב נתון היום, שאנחנו יכולים עם החקיקה הזו לבוא
ולתקן. הנה, "רשת", "קשת" משלמים כל אחד 35 מיליון שקל וזה בסדר. על ערוץ
10 אנחנו יכולים גם לבוא ולהקל, תוך כדי החקיקה הזו.

היו"ר יואב קיש:

אז הנה, אני מקל עליו.

שרן השכל (הליכוד):

ולשנות את זה ל-35 במקום 65, כמו שאחרים משלמים.

היו"ר יואב קיש:

לא.

שרן השכל (הליכוד):

למה שלא נפעיל את הרגולציה גם פה?

היו"ר יואב קיש:

כי את עושה פה הבחנה שהיא לא נכונה.

שרן השכל (הליכוד):

למה?

היו"ר יואב קיש:

יש הבדל גדול בין מוצר חדשות שעובד ב-35 מיליון שקלים ל-65 מיליון ל-80
מיליון, כמו שקורה היום. היום יש בחירה גם של ערוץ 10 להשקיע יותר מ-68.
בחירה.

שרן השכל (הליכוד):

אבל שזאת תהיה בחירה שלהם.

היו"ר יואב קיש:

אז אני אומר ככה: למה אני הולך לרף? הרי איפה הבעיה שלי של ערוץ 10, שהוא
באמת יחסית עם הכנסות יותר נמוכות משני הזכיינים האחרים? אני לא יודע בדיוק
כמה, בנתח שוק זה לא - - -

שרן השכל (הליכוד):

אז אולי כדאי לשמוע את ערוץ 10?

היו"ר יואב קיש:

לא, בסדר, תיכף נשמע. בוודאי, אני עונה לך, אנחנו התחלנו את השיחה. אני לא
רוצה להיכנס לדיון ולהחליט בוועדה הזו אם המספר 68 זה המספר הנכון או מספר
אחר של האוצר. בזה שאני מרים את הרף של ההכנסות ואומר שמי שיש לו הכנסות
מתחת 350 מיליון שקלים לא יהיה מחויב למספר בכלל, אני מאפשר פה גמישות מאוד
גדולה לדעתי בעניין הזה. ובוא נשמע את ערוץ 10, בבקשה.

דבורה קמחי:

אני מסכימה עם אדוני.

היו"ר יואב קיש:

אוקיי, תודה. אז אני מציע ככה: אני רוצה לשמוע התייחסויות, ואנחנו נצביע על
זה אחר כך, חבריי. לגבי חדשות, אני מסכם את הנושא. יש לנו מדרגה אחת וזה
זעיר. זעיר איננו מחויב לעשות חדשות, ואם יעשה חדשות יעשה לפי הקבוע בתוספת
השלישית, כפי שקבענו בקריאה הראשונה.

אתי בנדלר:

ושנקרא אותה שוב.

היו"ר יואב קיש:

שנקרא אותה שוב, חד וחלק. תיכף נקרא אותה שוב, אם נספיק, אני מאוד אשמח. זה
אחד, זה הזעיר, אני שם בצד. כל מה שמעל זעיר, אם הכנסותיו מעל 350 מיליון
שקלים יהיה מחויב, ראשית, כמובן לכל חוקי הרשות השנייה, ולהשקעה במינימום
68 מיליון שקלים או כמה שזה יוצא. מתחת 350 מיליון שקלים, לא יהיה מחויב
למינימום הכספי, יהיה מחויב לכל מגבלות הרשות השנייה. זה הנושא, אני מבקש
התייחסות, מי שרוצה להתייחס. אחרי שדיברנו על זה כבר לא יודע כמה פעמים,
אבל בבקשה.

נחשון אקסלרד:

האם זה כולל גם הקמת חברת חדשות נפרדת?

נחשון אקסלרד:

למי?

נחשון אקסלרד:

לערוץ שהוא מתחת לרף הכספי שקבעת.

היו"ר יואב קיש:

של 350?

נחשון אקסלרד:

כן, שרוצה לשדר חדשות.

היו"ר יואב קיש:

התשובה היא כן. הזעיר לא. הזעיר לא מחויב לעשות, ואם עושה יש לו פה הגדרה
חוקית. מי שאיננו זעיר, עלה על ה-80 מיליון שקלים, יהיה מחויב בחדשות
ומחויב לעמוד בכללי הרשות השנייה, מלבד הנושא הכספי.

נחשון אקסלרד:

אבל לרבות הקמת חברת חדשות?

היו"ר יואב קיש:

ברור. אם זו מילת קוד, אני אבהיר את זה. ברגע שאני עומד בכללי הרשות השנייה
זה אומר - - -

איתן כבל (יו”ר ועדת הכלכלה):

כולל הקמת חברת חדשות.

היו"ר יואב קיש:

בדיוק. כן, זיו, בבקשה.

זיו מאור:

ראשית, העניין של הקמת חברת חדשות נפרדת, אם אני צריך לשים את האצבע על
הרכיב הרגולטורי הכי מזיק והכי בעייתי בכל המערכת הרגולטורית זה זה. הקמת
חברת חדשות באופן שבו זה מיושם כעת בחוק הרשות השנייה הופך עיתונאים לחסרי
אחריותיות לחלוטין. הם לא מחויבים בוודאי לא לפוליטיקאים, אנחנו מדברים פה
על מגזר פרטי, אבל גם לא לבעלי המניות שלהם. ומאחר שזה המצב, הם גם לא
מחויבים לציבור. זה הרכיב הרגולטורי הכי הכי מזיק בכל המפה הרגולטורית.

היו"ר יואב קיש:

אני לא יכול לשנות את זה הרי.

זיו מאור:

בוודאי אפשר לשנות. אפשר לקבוע - - -

איתן כבל (יו”ר ועדת הכלכלה):

מה זה מחויבים לבעלי המניות שלהם? בעל מניות תמיד יכול להגיד: טוב, אני
יוצא. גם ככה הם - - -

קריאה:

זה בדיוק ההיגיון. ההיגיון הוא להרחיק מאינטרסים מסחריים.

היו"ר יואב קיש:

בבקשה, תנו לו לסיים את דבריו.

זיו מאור:

מה שאני מציע, מתוך מוצא של פשרה, להבנתי את הפיצול התאגידי צריך לבטל
לחלוטין, אבל להחיל את זה אך ורק במדרגה העליונה ביותר. זאת אומרת, לייצר
קורלציה בין - - -

היו"ר יואב קיש:

אתה היית רוצה לקחת את הזעיר, ולשכפל אותו עד 350 מיליון.

זיו מאור:

המערך הרגולטורי, כפי שמופיע בהצעת התוספת השלישית, שמקורו בנספח לרישיון
של ערוץ 20, הוא טוב, הוא מאוזן. היינו מורידים ממנו עוד דברים, אבל הוא
טוב, הוא מאוזן.

היו"ר יואב קיש:

יכול להיות שנוריד עוד, אנחנו תיכף נקרא.

זיו מאור:

יכול להיות שנוריד. אבל אני אומר: הרכיב הזה של הפיצול התאגידי הוא מזיק
לאינטרס הציבורי.

היו"ר יואב קיש:

אני חייב להתייחס, זיו. קודם כול, אני אפילו לא נוקט עמדה, אני אגיד לך
למה. יש דברים שאני בוועדה הזו, עם כל הכבוד והרצון שלי להסיר רגולציה,
ויושב פה לידי חברי איתן כבל, שאני אומר לך: אנחנו עובדים בשיתוף פעולה. גם
מהצד שלי אני אומר. זה לא שאין בינינו ויכוחים, אבל בסוף אנחנו מסוגלים
לעבוד ביחד, וזה ההבדל.

איתן כבל (יו”ר ועדת הכלכלה):

להוציא משהו מאוזן גם.

היו"ר יואב קיש:

נכון. ואני אומר לך שפה, עם כמה שהייתי רוצה אפילו להקל על הרגולציה, זה
להוציא את האיזון לגמרי מהשוק, ואי אפשר לעשות את זה בוועדה הזו.

איתן כבל (יו”ר ועדת הכלכלה):

לא היום.

היו"ר יואב קיש:

אני מתנצל. אני אומר עוד פעם: זה לא הפוקוס - - -

זיו מאור:

אני מבין את האמירה, אבל אני רוצה להתייחס אליה לגופה - - -

היו"ר יואב קיש:

לגופה קיבלנו את האמירה. אני אומר לך שאנחנו עושים פה הכי הקלה שאנחנו
יכולים בנושא החדשות במסגרת המגבלות הקיימות.

זיו מאור:

אני רק אעיר, שאם אנחנו מאמצים את ההמלצה שלי ומחילים את החובה הזו החל
מהרף המקסימלי, הסטטוס קוו בסופו של דבר נשמר. היא תוסיף לחול על שלושת
הערוצים הגדולים כרגע, ולא תחול עד לרמה מסוימת. זה הכול. אנחנו לא מסירים
פה רגולציה מגוף קיים ופעיל שכבר - - -

איתן כבל (יו”ר ועדת הכלכלה):

זיו, תקשיב, אני רוצה לומר לך את הדבר הבא. גם ככה ההתעסקות עם החדשות
באופן הזה היא מעל ומעבר. זאת אומרת, יש נקודת מוצא שאי אפשר לחלוק עליה,
ואמר לך את זה מנכ"ל ערוץ 9. עובדה הוא זעיר והוא מצליח לעמוד.

עכשיו, מה נקודת המוצא שלי? חדשות זה הדובדבן שבקצפת. בסוף בסוף בסוף מי
שמתיימר להגיע ולשדר חדשות, הוא לא יכול לבוא – אתה זוכר את המשל של האריה
שיש לו שיניים תותבות, או הפוך, החתול עם שיניים של נמר. אתה צריך להחליט
מה אתה.

ואם אתה לא מחליט מה אתה, אז אתה כל הזמן מתחפש פה, כי בסוף בסוף מי שרוצה
להיות שחקן אמיתי בשוק התקשורת צריך להגיד: הנה, אני שחקן. נעזור לו
בהתחלה, אבל אתה לא יכול כל הזמן להגיד לי: אני - - -

היו"ר יואב קיש:

טוב. לא, תראה, מה שאומר זיו זו תפיסה עקרונית שנובעת באמת מתפיסת עולם.
אני מכבד אותה.

איתן כבל (יו”ר ועדת הכלכלה):

זה לא בבחינה אבל.

היו"ר יואב קיש:

אבל במסגרת הנוכחית, אני אומר לך עוד פעם, עם כל הרצון שלי באמת להקל, זה
לא המקום.

איתן כבל (יו”ר ועדת הכלכלה):

בוודאי שלא.

היו"ר יואב קיש:

יש פה תפיסה עקרונית אחרת, שמדברת על חדשות כמנותק מהמציאות הכלכלית
הפוליטית. ואת התפיסה הזו, לערער אותה ברמה הזו אני לא יכול לעשות. חברים,
תודה.

רעיה עדני:

אתה יכול להסביר שוב את המתווה?

היו"ר יואב קיש:

אני מסביר שוב את המתווה ואני מעלה את זה להצבעה לאחר מכן, אלא אם מישהו
רוצה עוד להתייחס. לך אני אתן עוד את האפשרות. אני חוזר מהתחלה. אנחנו
מבטלים את המדרגות, אין מדרגות בתוך הסיפור. יש דבר אחד שנקרא זעיר, עומד
היום המספר שהגדרנו 80 מיליון שקלים.

שרן השכל (הליכוד):

85.

היו"ר יואב קיש:

כרגע 80 הגדרנו, אחרי זה אמרנו שנדבר.

איתן כבל (יו”ר ועדת הכלכלה):

80, 80.

היו"ר יואב קיש:

ניסיון יפה.

שרן השכל (הליכוד):

אני רוצה להעלות את זה.

היו"ר יואב קיש:

זהו, אני יודע. ניסיון יפה. אבל אנחנו כרגע ב-80.

נגה רובינשטיין:

היה 70 לפני שנייה.

היו"ר יואב קיש:

הנה, שמעת, אצלה היה 70. לא, היה 80 כל הזמן, ואפשר לשמוע את הפרוטוקול.
היה 50 ו-100, ואני אמרתי שנתחיל - - -

נגה רובינשטיין:

באמצע זה 80.

היו"ר יואב קיש:

80 אצלי זה האמצע, בדיוק.

נגה רובינשטיין:

כי אתה הולך על הגבוה.

היו"ר יואב קיש:

אני הולך על האמצע.

איתן כבל (יו”ר ועדת הכלכלה):

ככה רואים את זה מהטייסת.

קריאה:

האמצע הגבוה.

היו"ר יואב קיש:

עכשיו, אני חוזר חזרה לנושא החדשות. ואני מסכם, ובאמת ניתן לך את האפשרות
להתייחס, משרד האוצר, ואחרי זה אני מעלה את זה להצבעה.

בנוגע לחדשות, לקחנו גם ממה ששמענו ממשרד האוצר בנוגע לחוק ההסדרים, נושא
זעיר, 80 מיליון ומטה, אין לו חובה לשדר חדשות. אם ישדר חדשות, מוגדרת פה
התוספת השלישית, שאותה נקריא ונעבור עליה, וזה המחויבות היחידה בכל מה
שקשור לחדשות לאותו ערוץ זעיר. זה אחד.

מעל זה מי שרוצה חדשות – לא מי שרוצה – חייב לשדר חדשות וחייב לעמוד - - -

מירי נאור אליאס:

למה חייב?

היו"ר יואב קיש:

חייב. חייב, כי אנחנו רוצים שערוצים משמעותיים בשוק הישראלי ישדרו חדשות.

מירי נאור אליאס:

יכול להיות שפה כן צריכה להיות מדרגה בין 80 - - -

היו"ר יואב קיש:

בסדר. זה חלק מהשיקולים למדרגות. אז אולי צריך לעלות ל-80, כי אנחנו נכנסים
כבר לחובת חדשות. אבל יש גבול בכמות הרגולציה שאני רוצה לעשות. זה שיקול,
כשנדון על ה-80, תוכלי להגיד: כן, אבל הוא יצטרך לעשות חדשות, צריך להעלות
את זה. אני לא נכנס לזה כרגע.

אני אומר עוד פעם: מעל המדרגה של זעיר יש חובה של שידור חדשות לפי רישיון
הרשות השנייה. וזה אומר, למי שלא הבין, פתיחת חברה נפרדת, כי זה כאילו היה
פה ה-issue הגדול. כן, מעל 80 מיליון שקל, מי שרוצה – לא מי שרוצה – חייבים
לשדר חדשות וצריך חברה נפרדת. ונשמעו פה השגות עקרוניות לעניין הזה, שהן
בהחלט לגיטימיות, אנחנו פשוט ב-scope של הוועדה הזו לא יכולים להיכנס לזה.

והוספנו הסתייגות שלישית, שבה בגלל הנושא של המספר הגבוה היום, 68 מיליון
שקלים, שאני אומר: זה פתוח לאוצר ולמשרד התקשורת לשנות את זה מתי שהם
רוצים. אני שומע שהם רוצים לשנות את זה, אז בבקשה, אני לא נכנס בוועדה הזו
לדיון על המספר. אני כן רוצה לשים את זה רק לשחקנים משמעותיים, ואז מי שיש
לו הכנסות מעל 350 מיליון שקלים יהיה מחויב גם לנושא הזה הכספי. לכל האחרים
שמתחת 350 מיליון שקלים, הם מחויבים לכול מלבד לנושא הכספי.

רעיה עדני:

אז רק כדי להבהיר את הנקודה, מדובר בחובה שתחול אך ורק על חברת החדשות, כן?

היו"ר יואב קיש:

איבדתי אותך.

רעיה עדני:

ולא על ערוץ 10.

היו"ר יואב קיש:

לא, על "קשת", "רשת" ו-10, מה זאת אומרת. אם 10 מתחת אז הוא פטור. אם זו
השאלה. כן, אז עכשיו אני מבהיר: אם אחד מהזכיינים – "קשת", "רשת" או 10
הקיימים – נמצא במדרגה של מתחת 350 מיליון שקלים, אזי המחויבות הכספית, כפי
שהוגדרה, 68 מיליון שקלים, לא תחול עליו כמו על כל שחקן אחר. ואני מאחל
לכולם שיהיו מעל חצי מיליארד הכנסות לפחות.

אני מעלה את זה להצבעה. מי בעד? שירים את ידו.

הצבעה

בעד – פה אחד

המתווה המוצע לנושא החדשות אושר.

היו"ר יואב קיש:

ההצעה התקבלה. תודה.

נשאר לנו לעבור על נושא נוסף שהיה, וזה הפקות מקומיות, אבל גם זה נראה לי
שאנחנו צריכים את היוצרים.

איתן כבל (יו”ר ועדת הכלכלה):

אני לא מציע שתעסוק בזה.

היו"ר יואב קיש:

בסדר. זה נעשה עם היוצרים ביום רביעי, כי אנחנו רוצים לדבר על זה, אבל כן
נתחיל לדבר אז על נושא נוסף שעוד לא הספקנו לדון בו, וזה נושא שנגענו בו
בקצרה, וזה התחייבויות העבר של הערוצים הייעודיים. נושא כבד בפני עצמו.

אתי בנדלר:

לא קיבלנו עוד שום מסמך.

היו"ר יואב קיש:

לא, לא מדבר על מסמכים, אני מדבר רגע על הנושא של מה שאנחנו רוצים לעשות
ואיפה אנחנו נמצאים. ואני מציין את פנייתה של היועצת המשפטית ליו"ר הרשות
השנייה - -

אתי בנדלר:

ולמשרד התקשורת.

היו"ר יואב קיש:

- - ולמשרד התקשורת, לקבל התייחסות לאיך נהגו בעבר במקרים של התחייבויות
עבר.

אתי בנדלר:

מתי אנחנו נקבל את - - -

ניר שויקי:

יועבר היום.

היו"ר יואב קיש:

יועבר היום, יופי.

אתי בנדלר:

ומשרד התקשורת?

דנה נויפלד:

לא, הנתונים נמצאים ברשות השנייה.

אתי בנדלר:

אתם לא מתכוונים להעביר?

דנה נויפלד:

הנתונים המספריים אצלם.

היו"ר יואב קיש:

טוב. אז מבחינתך תשובתם מספקת?

דנה נויפלד:

לא, אנחנו יכולים להתייחס אחר כך, אחרי שהם מתייחסים מספרים, גם מה היה
בחקיקה. בתוך החוק הרי אין התייחסות למספרים של מה שהיה לפני זה.

אתי בנדלר:

נכון, אז אתם תעבירו את העקרונות עם הפניה לסעיפים והם יעבירו את המספרים.
רק, דנה, מתי אתם מעבירים את זה?

דנה נויפלד:

אני תלויה בהם.

אתי בנדלר:

הוא אומר שהוא מעביר את זה היום.

היו"ר יואב קיש:

אתם יודעים מה? אתם עדיין לא מוכנים, אתם רוצים לחכות עם זה? לא אכפת לי
לעבור על החדשות, להקריא את מה שזה - - -

אתי בנדלר:

אני חושבת שכדאי מאוד - - -

היו"ר יואב קיש:

אוקיי. אז אני מקבל את המלצת היועצת המשפטית, היא מרגישה עם זה שמחכים
למסמך שלכם, היום הוא מגיע, אז אנחנו נדון.

אתי בנדלר:

כי בלי נתונים - - -

היו"ר יואב קיש:

אני מתחיל להקריא את התוספת השלישית. הערוצים הייעודיים נמצאים פה כולם?
יפה. אז אנחנו נעבור. ערוץ 24, אתכם זה לא מעניין, סליחה, אתם התחייבתם לא
לשדר חדשות. אז אתם פחות רלוונטיים לדיון הנוכחי.

אנחנו עוברים להקריא את התוספת השלישית. וזה טובת הכנה לקריאה שנייה
ושלישית. אז בזמן שהייעוץ המשפטי לוועדה מחפש את מסמך ההערות שלו, אני רוצה
להסביר מה אנחנו הולכים לעשות. אנחנו הולכים להקריא ולהצביע להכנה לקריאה
שנייה ושלישית את התוספת השלישית בנוסח הכחול שלפניכם, זה מופיע בעמוד 72,
שזה מתייחס לנושא החדשות לערוץ זעיר וזעיר ייעודי.

ואנחנו נראה כל סעיף, ונראה אם באמת אין לנו בעיה עם התפיסה העקרונית מצד
אחד של יצירת מערכת חדשות אובייקטיבית ועצמאית, ומצד שני לאפשר לשחקנים
הנוכחיים להמשיך ולשדר ולא להיכשל. אני מזכיר שהחלטנו כבר להוסיף, שמי שבחר
לשדר שלא בשפה העברית, לא יהיה מחויב לעבור לירושלים. זו תוספת שהגדרנו
אותה כבר. גם זה רק לזעירים, אם הוא כבר לא זעיר – זה לא קיים לך בחוק, זה
חדש. זה היום.

אתי בנדלר:

אני מקווה שכתבתי את זה. אני מניחה שכתבתי את זה.

היו"ר יואב קיש:

זה חד וחלק, הצבענו על זה היום וכתבנו. אז אני מתחיל:

  -----------------------------------------------------------------------
                      1. בתוספת זו –
  -------------- ---- ---------------------------------------------------
                      "בעל רישיון" – בעל רישיון זעיר ובעל רישיון זעיר
                      ייעודי, כהגדרתם בסעיף 71ו;

  -----------------------------------------------------------------------

אתי בנדלר:

אז רגע, אז כבר אנחנו לא יודעים מי יהיה בעל רישיון זעיר ייעודי.

היו"ר יואב קיש:

לא, אם לא יהיה זעיר ייעודי ויהיה רק זעיר, אז זה יהיה בכפוף לשינויים
הנדרשים.

אתי בנדלר:

אוקיי, אז זה אני מסמנת שזה בכפוף לשינויים.

היו"ר יואב קיש:

בכפוף לשינויים, כן, נכון.

  -----------------------------------------------------------------------
                      "מערך חדשות" – מערך להפקת חדשות שיכלול כתבים, שדרים
                      ואמצעי סיקור;
  -------------- ---- ---------------------------------------------------

  -----------------------------------------------------------------------

היו"ר יואב קיש:

אני מבקש מהערוצים הייעודים, מי שיש לו בעיה, נא להפסיק אותי. אני לא רואה
כי אני קורא, אז לתת אות קריאה. אני הרגע סיימתי את ההקראה של מערך חדשות.
את צריכה עוד זמן? אני יכול לתת לך.

אתי בנדלר:

אני מקווה שלא. אני אנסה להיזכר כי אני לא מוצאת את המסמך.

היו"ר יואב קיש:

  -----------------------------------------------------------------------
                      "עורך חדשות" – מנהל מערך חדשות בעל ניסיון בתחום
                      התוכן החדשותי.
  -------------- ---- ---------------------------------------------------
                      2. בעל רישיון יקים מערך חדשות שיפעל באופן נפרד
                      ועצמאי מהמערכת העסקית והשיווקית של הערוץ.

  -----------------------------------------------------------------------

מירי נאור אליאס:

אפשר רגע?

היו"ר יואב קיש:

בבקשה.

מירי נאור אליאס:

בקריאה שנייה, אני חושבת שהיה כאן איזשהו בלבול. הייתה דרישה שלכם, אבל אני
לא חושבת שזה בסעיף הנכון. הכוונה כאן היא מבחינה חשבונאית, נכון? כי
מבחינת תוכן יש סעיף אחר, אם אני לא טועה זה סעיף 6. אני חושבת שצריך לחדד
את זה, כי הסעיף כמו שהוא לא כל כך ברור.

היו"ר יואב קיש:

רק שניה, סליחה, עצרי. אתי, עד שלא תגידי שאת מוכנה אנחנו ב-hold. כן,
אנחנו יכולים להמשיך? אפשר? היועצת המשפטית, אנחנו בסדר?

אתי בנדלר:

אני מקווה.

היו"ר יואב קיש:

אוקיי. מירי, עורכת דין של ערוץ 20, בבקשה.

מירי נאור אליאס:

אנחנו לא כל כך הבנו את הנוסח של הסעיף.

היו"ר יואב קיש:

אוקיי, אז אני מקריא את הסעיף עוד פעם:

  -----------------------------------------------------------------------
                      2. בעל רישיון יקים מערך חדשות שיפעל באופן נפרד
                      ועצמאי מהמערכת העסקית והשיווקית של הערוץ.
  -------------- ---- ---------------------------------------------------

  -----------------------------------------------------------------------

אני הבנתי שאין כוונה שמערך החדשות יהיה מחובר לתוך המערכת השיווקית של
הערוץ, שיהיה הפרדה ברמה העסקית.

מירי נאור אליאס:

אבל עדיין המערכת השיווקית יכולה לשמש גם את מערך החדשות וגם את הערוץ?

קריאה:

לא.

מירי נאור אליאס:

או שצריך להקים שתי מערכות?

היו"ר יואב קיש:

למה את קוראת מערכת שיווקית, בתפיסה שלך? בוא נדבר על זה.

שרן השכל (הליכוד):

זו הייתה הבעיה בערוץ 9, שהמערכת החדשותית - - -

היו"ר יואב קיש:

רגע, מה ההגדרה שלך למערכת שיווקית?

איתן כבל (יו”ר ועדת הכלכלה):

בואי נבין קודם כול מה היא אומרת.

היו"ר יואב קיש:

מה את רוצה? סליחה, חברת הכנסת שרן השכל, תני לה לדבר.

מירי נאור אליאס:

האם אנשי השיווק של הערוץ יכולים למכור גם את החדשות וגם את התוכן?

היו"ר יואב קיש:

מה זה למכור, פרסומות בזמן חדשות?

מירי נאור אליאס:

פרסומות, כן.

היו"ר יואב קיש:

איזה סיבה יש - - -

מירי נאור אליאס:

כי אם זה מחייב אותנו למערך נוסף או לכוח אדם נוסף - - -

דנה נויפלד:

מה פתאום. אני לא מצליחה להבין בכלל את התהליך הזה.

מירי נאור אליאס:

אם זה ברור שלא, אז בואו נחדד את זה. זה בדיוק מה שביקשתי, זה פשוט לא כתוב
נכון.

היו"ר יואב קיש:

מה לא מצליחה? אנחנו מאחוריו.

דנה נויפלד:

לא, אז אנחנו עכשיו עושים קווץ' מספר שתיים. הייתה שעת צוות מקצועי של
המועצה לשידורי כבלים ושידורי לוויין במשך שלוש שנים לכתוב את הדבר הזה על
סמך - - -

היו"ר יואב קיש:

אבל הם שואלים שאלת הבהרה. תסבירי להם את השאלה.

דנה נויפלד:

אני לא הבנתי את השאלה.

איתן כבל (יו”ר ועדת הכלכלה):

היא שואלת שאלה פשוטה, אפילו אני הבנתי.

דנה נויפלד:

אני לא הבנתי. אני אסביר רגע. הנוסח הזה הוא קווץ', זה מה שאני מנסה להגיד.

היו"ר יואב קיש:

הוא לא קווץ', הוא עבר קריאה ראשונה.

דנה נויפלד:

לא, הוא קווץ' למה שהיה בשימוע. מה שהיה בהחלטה שעליה אתה מתבסס. כתבו שם
משהו, ואז בעקבות ההערות של ערוץ 9, של דב נדמה לי, אז שינו פה את הנוסח.
אני לא יודעת להסביר מה דב מתכוון.

היו"ר יואב קיש:

טוב, אבל את הנוסח ראית כבר.

קריאה:

אז אני אסביר לך.

דנה נויפלד:

בסדר, חובת ההבנה שלי היא לא טובה.

היו"ר יואב קיש:

רגע, סליחה. אז בוא ננסה להבין. ערוץ 9, בבקשה, מה הייתה ההערה?

דב אברמוביץ:

ההערה הייתה כזאת. הנוסח לפני כן היה: יקים מערך חדשות עצמאי בנפרד. זה
התפרש או יכול היה להתפרש כאילו שזו בעצם חברת חדשות נפרדת, אם כי לא
בהפרדה תאגידית אלא בהפרדה פרסונלית גמורה.

היו"ר יואב קיש:

וזו לא הייתה הכוונה? צלמים וכל מיני כאלה.

קריאה:

נכון. גם צלמים וגם שדרנים.

דב אברמוביץ:

וזו לא הייתה הכוונה. הרעיון פה: יש מי שעוסק בחדשות, יש מערכת ויש כתבים.
הם לא מתעסקים במכירות, הם לא מתעסקים בשיווק. במובן הזה זה נפרד, יש הפרדה
מהותית בין הפעילות השיווקית והעסקית. לא יהיה מצב שמי שעוסק במכירה - - -

נתנאל סימן-טוב:

לא, זה מופיע בסעיף 6.

דב אברמוביץ:

לא חשוב, אבל הנוסח הקודם יכול היה להתפרש - - -

נתנאל סימן-טוב:

זה מוזכר בפירוש בסעיף 6.

היו"ר יואב קיש:

אבל זה באמת מוגדר בסעיף 6 לצורך העניין.

קריאה:

ולכן יכול להיות שהסעיף הזה מיותר, כי הוא יוצר איזשהו בלבול וכפילות לא
ברורים.

היו"ר יואב קיש:

אני מבין מה שאת אומרת. תקראי רגע את סעיף 6, היועצת המשפטית של משרד
התקשורת. לדעתי זה ברור.

דנה נויפלד:

להבנתי, סעיף 2, בנוסח הקודם שלו - - -

היו"ר יואב קיש:

רגע, אבל תקראי את סעיף 6.

דנה נויפלד:

סעיף 6 מדבר על השיווק, ספציפית על שיווק זמן אוויר ומכירת דמי פרסום. זו
הוראה פרטנית בסעיף 6. לפני זה מה שהיה - - -

היו"ר יואב קיש:

או בנושא עסקי כלשהו עבור בעל הרישיון.

דנה נויפלד:

נכון. עכשיו, בסעיף, איך שהוא היה לפני ששינו אותו, הרעיון היה להפריד אותו
מבחינה ארגונית מיתר מערכות הערוץ. אחר כך, מה שדב עשה, אז הוא הכניס פה את
המערכת העסקית והשיווקית, זו הייתה התוספת שלך. לפני שהתיקון הזה הוכנס,
הנוסח היה, שבעל הרישיון יקים מערך עצמאי ונפרד להפקת חדשות – הורדתם את
הפריסה הנאותה של כתבים, שדרים - - -

דב אברמוביץ:

זה בסדר, זה אפשר להחזיר.

דנה נויפלד:

ויפעל באופן נפרד ועצמאי מבחינה ארגונית מיתר מערכות הערוץ. את זה אני
מבינה. זה אומר שיש איזשהו נקרא לזה אוטונומיה, יחידה עצמאית, שפועלת
בנפרד.

היו"ר יואב קיש:

הנה, אני אגיד לך איפה הפתרון שלי לעניין. מה שאתם טועים, תסתכלו על
הקריאה: מערך חדשות. מערך החדשות עצמו צריך להיות נפרד.

דנה נויפלד:

נכון.

היו"ר יואב קיש:

לא, אל תסתכלו כאילו הכול. מערך החדשות. מה זה מערך חדשות? זה מי שעושה את
החדשות, לא מי שעכשיו הולך ומצלם.

קריאה:

מאה אחוז.

היו"ר יואב קיש:

בסדר? אוקיי. זה ברור?

מירי נאור אליאס:

אם זה רק מערך חדשות - - -

היו"ר יואב קיש:

הנה, כתוב: מערך חדשות. אנחנו כאילו הכללנו את זה על הכול.

מיכל רפאלי כדורי:

כמערכת. המילה מערך כמערכת.

קריאה:

מה ההבדל בין זה לבין 6?

היו"ר יואב קיש:

אין הבדל גדול, לדעתי.

מירי נאור אליאס:

ולכן, אין צורך בשני הסעיפים. ושוב, זה עניין של פרשנות אחר כך, שיכולה
להיות - - -

דנה נויפלד:

כל מה שאנחנו עושים פה כפוף לפרשנות, מירי. זה מה שעושים פה.

מירי נאור אליאס:

אבל ככל שיש יותר סעיפים בעייתיים, הפרשנות אחר כך תהיה יותר - - -

שרן השכל (הליכוד):

- - - בצורה תאגידית את מערך החדשות באופן עצמאי, כדי שזה יהיה ברור - - -

היו"ר יואב קיש:

לא, לא, לא.

אתי בנדלר:

לא, אבל זה לא, הם לא רוצים - - -

שרן השכל (הליכוד):

- - -

היו"ר יואב קיש:

סליחה, בואו נשמע. כן, בבקשה.

אתי בנדלר:

יש לי שאלה עקרונית. אנחנו עצרנו בפעם הקודמת את הקריאה, ולא קראנו את
הנספח של החלטת המועצה לגבי תוכן החדשות, כי אמרנו: לא רוצים להתעסק בתוכן.
אבל שם בין היתר דובר על כך, וגם בהחלטת המועצה, ששידורי החדשות יהיו
מובחנים מהשידורים האחרים. איך הם יהיו מובחנים? על ידי כך שתהיה מהדורה,
על ידי כך שיהיו מבזקים, אבל שכשהצופה ידע שעכשיו זה לא שידורים רגילים אלא
שידורי חדשות. היום אין שום התייחסות בתוספת השלישית לנושא הזה. וגם, שוב,
אין מניעה שאותו כתב יהיה כתב גם של מערכת החדשות וגם של השידורים האחרים.

ובכן, ידבר הכתב באיזושהי תוכנית, שעל פניו נראית תוכנית של חדשות או
ענייני היום, ולדעתי חייבים להבהיר שחדשות זה גם ענייני היום, תוכנית
בענייני היום. ואז יגידו לו: אתה פעלת בניגוד לכללי האתיקה שאתה מחויב להם
כאן. אז הוא יגיד: מה זאת אומרת, זה לא היה חדשות, אני פעלתי כאן ככתב
באיזשהו תוכנית כללית. העובדה שקודם כול אין הבחנה ברורה בין שידורי חדשות
וענייני היום לבין השידורים האחרים איננה מאפשרת לתת לבוש אמיתי או משמעות
אמיתית למערכת הנפרדת שמוצעת כאן.

היו"ר יואב קיש:

אוקיי. יורי, בבקשה.

יורי קגנוביץ:

אני רציתי רק להוסיף למה שהיועצת המשפטית אמרה, שגם נכון להיום עם כל
המגבלות שקיימות, מגיש חדשות ישראלי היחיד שנותר לנו, גבר, עושה גם תוכניות
תיירות ותוכניות באפריקה ומצלם דוקו, ואף אחד לא מדבר על זה. זאת אומרת,
הוא מגיש חדשות בשעה 20:00 בערב ב-12 ו-13.

קריאה:

דני קושמרו.

יורי קגנוביץ:

דני קושמרו. ובמקביל הוא עושה גם תוכניות דוקו על אפריקה. וזה מה שקורה
בישראל.

היו"ר יואב קיש:

והליכודיאדה. אבל זה אולי חדשות.

קריאה:

והספארי באפריקה.

יורי קגנוביץ:

אני פשוט לקחתי את המקרה הקיצוני. אבל יש כאלו דוגמאות אין-סוף.

היו"ר יואב קיש:

על אופנועים, לא?

יורי קגנוביץ:

כל כתב חדשות בכל חברת חדשות שקיימת היום, הוא עושה גם חלטורות למיניהן,
שהן לא בהכרח קשורות לכך.

אתי בנדלר:

אבל אני לא טענתי נגד העניין הזה.

יורי קגנוביץ:

לא, להיפך, אני רק חיזקתי את מה שאמרת.

אתי בנדלר:

אה, חיזקת אותי. בסדר, רציתי לוודא שאני מבינה אותך.

היו"ר יואב קיש:

אז מה אתם מציעים, שיהיה סעיף שיפריד בין שידור חדשות - - -

דב אברמוביץ:

אין לנו שום בעיות עם - - -

יורי קגנוביץ:

עם הנוסח הנוכחי.

אתי בנדלר:

אני חושבת שזה חיוני. איזה כללי אתיקה חלים עליי כשאני אומרת את מה שאני
אומרת – עכשיו אני מדברת ככתבת חדשות או ככתבת - - -

היו"ר יואב קיש:

לא, אנחנו מקריאים עכשיו.

זיו מאור:

האתיקה של השוק החופשי.

אתי בנדלר:

לא, אבל הרגולטור, איך יבחן את הדברים?

דנה נויפלד:

את מדברת על משהו אחר. בשביל למנוע את הפרשנויות שמדברים עליהן פה על שיקול
הדעת הרחב, אם המהדורה היא מסוימת והיא מובחנת במבזקים מובחנים, הם יודעים
בדיוק איזה כללים חלים על אותו שידור ספציפי הזה, שזה כללי האתיקה שחלים על
חדשות. אם משדרים על סיור באפריקה, לא חל על זה, גם אם זה אותו מגיש, לא
חלים עליו כללי האתיקה - - -

אתי בנדלר:

למשל מותר לו להכניס תוכן שיווקי.

דנה נויפלד:

נכון.

דב אברמוביץ:

מקובל עלינו לחלוטין.

היו"ר יואב קיש:

אז מה דעת שאר הערוצים? "הלא", ערוץ 20?

קריאה:

שום בעיה עם זה.

נתנאל סימן-טוב:

לא, זה נתון לפרשנות לא ברורה, הדבר הזה.

אתי בנדלר:

להיפך, ברגע שהדברים יהיו מאוד ברורים - - -

נתנאל סימן-טוב:

זה נשמע שעכשיו אנשים לא יכולים למכור פרסום.

היו"ר יואב קיש:

לא קשור מכירת הפרסום בזמן החדשות היא לא קשורה לזה.

נתנאל סימן-טוב:

אבל כשכתוב שזה נפרד מהמערכת העסקית והשיווקית - - -

היו"ר יואב קיש:

לא, רגע, מדברים פה על משהו אחר. קודם כול הסעיף הזה זה מערך חדשות. זה לא
קשור. מה שהם אומרים, דבר אחר שלא קיים. הם אומרים: כדאי לכם לערוצים, שמה
שאנחנו מגדירים כחדשות יוגדר בצורה מאוד ברורה, ואז לא יהיה דיון אם
התוכנית הזו חדשות או לא חדשות. ואז אתם יודעים שהתוכנית הזו היא חדשות,
ואז היא צריכה לפעול במערך חדשות הנפרד. ותוכנית אחרת, שאותו מגיש מגיש גם
שם, לא מוגדרת חדשות, ואז הגמישות היא הרבה יותר גדולה. זה הכול. הם רוצים
את זה, זה לא בא כדרישת רגולטור, לפחות זה מה שאני מבין.

קריאה:

אבל חדשות הן חדשות הן חדשות.

זיו מאור:

לדעתי, לא צריך לתקף את זה כדרישה. אם תהיה מחלוקת, אם יהיה לצורך העניין
אירוע של הפרה אתית במקום שיש בו ספק אם זה חדשות או לא חדשות לצורך יישום
כללי אתיקה, שהמועצה תדון ותחליט. זה לא צריך לבוא כהוראה רגולטורית, צריך
לתת לערוצים חופש פעולה מקסימלי.

קריאה:

נכון מאוד.

אתי בנדלר:

אף אחד לא מנסה לפגוע בחופש שלכם. אני אומרת דבר אחד: אני, כשאני יושבת מול
הטלוויזיה וצופה בערוץ 20, אני רוצה לדעת אם אני צופה בשידורי חדשות או
במבזקי חדשות או בתוכניות בענייני היום או בתוכנית כללית. זה הכול.

זיו מאור:

אז צריך להפריד בין אתי בנדלר היועצת המשפטית לאתי בנדלר הצופה בערוץ 20.

אתי בנדלר:

שתהיה איזושהי מסגרת ברורה. אני חושבת שזה דבר כל כך בסיסי ומתחייב.

זיו מאור:

אז זה עניין שיווקי לחלוטין. אם אתי בנדלר - - -

אתי בנדלר:

זה לא עניין שיווקי.

היו"ר יואב קיש:

אני רוצה את יונתן. בבקשה, יונתן.

יונתן בייסקי:

אנחנו קצת מתברברים סביב הנושא, אבל אנחנו צריכים לזכור את המטרה. המטרה
היא אחת, והחלטת המועצה נכתבה לאותה מטרה, היא שמי שמוכר פרסומות לא יערוך
את החדשות. זאת כל המטרה. שלא יהיה תחקיר על גופים מסחריים, שיהיה מוטה
משיקולים מסחריים.

היו"ר יואב קיש:

אז זה יש בסעיף 6 באמת.

יונתן בייסקי:

שנייה. ושלא יהיה תחקיר על גוף מסחרי, בגלל שיהיה חשש מפגיעה במכירת
הפרסומות, מאחר שמדובר בגופים מסחריים.

לכן לדעתי כל מה שצריך לעשות כאן זה לוודא שיש הפרדה בין מי שמוכר את
הפרסומות, כלומר בין המערכת המסחרית של הערוץ - - -

מירי נאור אליאס:

סעיף 6 אומר בדיוק את זה: עובדי מערך החדשות יהיו כפופים באופן ישיר לעורך
החדשות, והם לא יעסקו, בין במישרין ובין בעקיפין, בשיווק זמן אוויר המיועד
לפרסומות.

היו"ר יואב קיש:

אני מבקש ככה: כרגע אני ממשיך, כאשר אני אומר כזה דבר: לדעתי סעיף 2 אינו
מעלה ואינו מוריד מסעיף 6.

מירי נאור אליאס:

נכון, הוא רק מבלבל.

היו"ר יואב קיש:

אני כרגע משאיר אותו, אבל אני מוכן - - -

אלידור בליטנר:

כשאני קוראת את ההחלטה המקורית של המועצה זה נראה כאילו הוא מוסיף. חברי
הכנסת בחרו שלא לייצר הפרדה תאגידית, לא ללכת בכיוון של חברת חדשות, אבל
עדיין הרעיון הוא שבתוך התאגיד האחד שהוא הערוץ תהיה הפרדה ארגונית.

היו"ר יואב קיש:

כן, אבל זה תקראי את סעיף 6. מה שאמרתי לא מעלה ולא מוריד זה ביחס לסעיף 6,
כפי שהוא אומר.

אלידור בליטנר:

אז אני חושבת שזה מעלה. כלומר, זה מוסיף מעבר לזה. כן צריך לייצר כאן
הפרדה, ולו בגלל מה שהעלתה כאן היועצת המשפטית של הוועדה, שכדי לייצר - - -

היו"ר יואב קיש:

איפה הפרדה? בין מה? בין מערך החדשות.

אלידור בליטנר:

הפרדה בין חטיבות. בוא נקרא לזה במונחים של חטיבות, כמו בתאגיד אחד שיש בו
כל מיני חטיבות נפרדות.

היו"ר יואב קיש:

שתהיה חטיבת חדשות.

אלידור בליטנר:

שלחטיבה הזאת יש עצמאות, יש לה עצמאות בכל מיני היבטים.

היו"ר יואב קיש:

נכון. אוקיי, זה ברור.

אלידור בליטנר:

גם במישור העסקי-שיווקי, גם במישור התקציבי. זה הרעיון.

היו"ר יואב קיש:

מאה אחוז.

אלידור בליטנר:

ובמכלול, שוב, גם כדי לייצר פיקוח שלא ירוקן מתוכן.

היו"ר יואב קיש:

מאה אחוז.

אלידור בליטנר:

וזה לדעתי מה שהגברת אתי בנדלר אמרה. כדי שנוכל להבין מה בעצם הפיקוח - - -

אתי בנדלר:

גם לצרכן זה חשוב.

היו"ר יואב קיש:

אני רוצה להוסיף נקודה אחת, וזה בהמשך להערה של היועצת המשפטית, וזה לדיון
הבא. האם אנחנו צריכים הגדרה של מה זה חדשות מבחינת השידור, כמו שנאמר פה
קודם? כדי למנוע ספק מה נכנס. אני רוצה לשמוע גם את דעתכם. כרגע אני ממשיך
הלאה.

נחשון אקסלרד:

אם אפשר, רק בתגובה לדברים של נציגת משרד המשפטים. אני חושב שלהטיל על
ערוצים זעירים חובה של הקמת מערך שיווק נפרד - - -

היו"ר יואב קיש:

לא, לא. לא יהיה.

קריאה:

לא. גם לערוץ 2 אין היום.

היו"ר יואב קיש:

את הפרסומות מוכר מי שמוכר פרסומות. אבל מי שעושה את החדשות לא יהיה קשור
אליו.

נחשון אקסלרד:

ברור, זה ברור.

היו"ר יואב קיש:

זה הכול, על זה דיברנו.

נחשון אקסלרד:

אין ויכוח.

היו"ר יואב קיש:

אין לנו חילוקי דעות, בגלל זה אני ממשיך.

איתן כבל (יו”ר ועדת הכלכלה):

זה כל כך ברור, שחובה להגיד את זה.

היו"ר יואב קיש:

בגלל זה אני ממשיך.

  -----------------------------------------------------------------------
                      3. המנהל הכללי של בעל הרישיון יהיה העורך הראשי של
                      שידורי החדשות; נוסף על העורך הראשי, ימנה בעל
                      הרישיון עורך חדשות.
  -------------- ---- ---------------------------------------------------

  -----------------------------------------------------------------------

אני לא רואה, נא לעצור אותי, כמו קודם.

  -----------------------------------------------------------------------
                      4. עורך החדשות ינהל את מערך החדשות באופן עצמאי
                      ויפעל על פי שיקול דעתו המקצועי באשר לתוכן החדשות,
                      לרבות קבלת החלטות בנושא תוכן חדשותי, בהתחשב בצורכי
                      הערוץ ובתקציבו.
  -------------- ---- ---------------------------------------------------

  -----------------------------------------------------------------------

אתי בנדלר:

עצור. מי קובע מה הצורך בעניין הזה? – בהתחשב בצרכי הערוץ ובתקציבו.

היו"ר יואב קיש:

יש תקציב. אנחנו נעבור על זה בהמשך שהוא מקבל תקציב.

אתי בנדלר:

כן, זה ברור.

היו"ר יואב קיש:

נו, תקציב מערך החדשות, סעיף 10ג, זה ההגדרה של התקציב.

אתי בנדלר:

אני מסכימה אתך, אדוני. אני רק לא מבינה את המשפט הזה, עדיין אני לא מבינה
מה הוא אומר: עורך החדשות ינהל את מערך החדשות באופן עצמאי. הוא יפעל על פי
שיקול דעתו - - -

היו"ר יואב קיש:

המקצועי באשר לתוכן החדשות, לרבות - - -

אתי בנדלר:

כן, דילגתי. לרבות קבלת החלטות – החלטות שהוא צריך לקבל, עורך החדשות –
בנושא תוכן חדשותי. עכשיו בא הסייג: בהתחשב בצרכי הערוץ ובתקציבו.

היו"ר יואב קיש:

הבנתי. אז הכוונה היא לא צרכי - - -

אתי בנדלר:

למה הכוונה? האם זה בא להגביל את שיקול את דעתו או לא?

היו"ר יואב קיש:

התקציב, בעיקר התקציב – בהתחשב בתקציבו. צרכי הערוץ פה לא רלוונטיים.

אתי בנדלר:

בהתחשב בתקציב זה בסדר, אבל צרכי הערוץ - - -

היו"ר יואב קיש:

צרכי הערוץ לא רלוונטיים פה, אני מסכים. מסכימים אתי שצרכי הערוץ - - -

קריאה:

כן.

היו"ר יואב קיש:

כן, יורד. בהתחשב בתקציבו, בסדר? הורדנו את צרכי הערוץ.

  -----------------------------------------------------------------------
                      5. המנהל הכללי של בעל הרישיון יהיה מופקד על נושאים
                      אתיים בלבד בשידורי החדשות, המוסדרים בתקנון האתיקה
                      של בעל הרישיון, בקוד האתי של מועצת העיתונות, ובנספח
                      האתיקה של הרישיון המיוחד לשידורי כבלים שניתן לבעל
                      הרישיון ערב תחילת החוק המתקן לפי הוראות סעיף 6לד1
                      לחוק התקשורת, לשם שידורו של ערוץ ייעודי.
  -------------- ---- ---------------------------------------------------

  -----------------------------------------------------------------------

אני פה רוצה להרים רגע דגל, וזה כבר קשור גם לסעיף 7, שאני אקריא אותו.
סעיף 7: בעל הרישיון יהיה חבר במועצת העיתונות.

אני חייב להגיד, שכשאני חשבתי על זה, קודם כול יש לי הערכה רבה למועצת
העיתונות, יש להם לא מעט אחריות ומשמעות לשוק הזה. אבל אני חושב שבנושא הזה
של שוק זעיר, אני לא הייתי מחייב אותם להיכנס לקטגוריה הזו. ואני לפחות
רוצה להציע להוריד את סעיף 7, ולהוריד את כל ההתייחסות של מועצת העיתונות.
אבל אני אשמח לשמוע את האנשים.

יונתן בייסקי:

זה לא היה הרעיון שלנו. כלומר, ערוץ 20 הציע את זה, ואנחנו אימצנו את זה
לתוך ההחלטה.

היו"ר יואב קיש:

לא הבנתי, תסביר. זאת אומרת, אתם לא הייתם בעד זה?

יונתן בייסקי:

לא עניין שלא היינו בעד. ערוץ 20, כשהגיש למועצה את הבקשה לשידורי
חדשות - - -

קריאה:

אבל גם ערוץ 20 לא רצה.

היו"ר יואב קיש:

טוב, לא משנה. סליחה, ההיסטוריה לא מעניינת. אתה צודק, לא מעניין. אני שואל
ברמה העקרונית: לא משהו שהיית מרגיש שנחוץ?

יונתן בייסקי:

נכון.

היו"ר יואב קיש:

אוקיי. מישהו רוצה להתייחס לזה?

אתי בנדלר:

אני מבקשת להתייחס לזה, אדוני. קודם כול, אני מצטערת שמועצת העיתונות לא
טרחה להגיע, למרות שהיא הוזמנה. אני יודעת שעמדתה העקבית במשך שנים הייתה
לא לתת לה מעמד סטטוטורי, וכאן פתאום מציעים לתת לה מאמץ סטטוטורי, וכנ"ל
לכללי האתיקה. זאת אומרת, גם אני מוטרדת ממה שאני מאדוני מוטרד.

העניין הוא שכיוון שלא מחילים על בעל ערוץ ייעודי לפי חוק התקשורת, אין
הוראות בקשר לשידורי חדשות כפי שיש בחוק הרשות השנייה, ניסו לייצר איזשהו
תחליף לעניין הזה.

היו"ר יואב קיש:

לא, הוא אומר שהם לא חשבו על זה בכלל.

אתי בנדלר:

בדיוק. ובעיקר בנושא הכללים האתיים, שאמורים היו לחול על בעל ערוץ ייעודי
שביקש לשדר חדשות. אם אנחנו היינו פועלים לפי הוראות חוק הרשות השנייה, כל
זה היה מיותר ולא היינו דנים בזה בכלל. אבל משלא חלים עליהם כללי הרשות
השנייה לעניין שידורי חדשות, השאלה היא מה התחליף הראוי כדי להבטיח את נושא
האתיקה בשידורי החדשות של בעל ערוץ מסחרי זעיר.

היו"ר יואב קיש:

יש לרשות השנייה מסמך אתיקה?

אתי בנדלר:

לרשות השנייה, בוודאי.

דנה נויפלד:

מה זה מסמך, יש להם כללים של אתיקה בשידורים, בוודאי.

היו"ר יואב קיש:

יפה הם? הם מרוכזים איפשהו? הרשות השנייה, יש לכם כללי אתיקה בצורה מפורטת
ומסודרת, שנוכל לעבור עליהם?

דנה נויפלד:

כן.

אופיר ביתן:

- - -

דנה נויפלד:

כן. היא כוללת גם וגם. יש שם פרק שספציפית מתייחס - - -

היו"ר יואב קיש:

תראי, אני מבין את ההתלהבות פה.

דנה נויפלד:

לא התלהבות, אני רק אומרת.

היו"ר יואב קיש:

אבל אני לא רוצה עכשיו להתחיל להיכנס לרשימה אין-סופית של כללי אתיקה - - -

זיו מאור:

יש כללי אתיקה מצוינים לרשות השנייה. כללי הרשות השנייה (אתיקה בשידורי
טלוויזיה ורדיו), התשנ"ד-1994 – ממצה אבל רזה מבחינה רגולטורית.

היו"ר יואב קיש:

אז לצורך העניין, אין בעיה לאמץ את זה ככללי האתיקה?

זיו מאור:

לעמדת האגודה לזכות הציבור לדעת זה יכול - - -

היו"ר יואב קיש:

ולעמדתכם, הערוצים?

למירי נאור אליאס:

אנחנו נשמח לקרוא אותם, ואם אפשר לתת תשובה לסעיף הזה הספציפי ביום רביעי.

נחשון אקסלרד:

אני בקריאה ראשונה שעברתי על הדברים גם כן לא מוצא בעיה. אני כמובן יעבור
על זה שוב, אבל - - -

היו"ר יואב קיש:

אוקיי. ערוץ 9?

יורי קגנוביץ:

ערוץ 9 נכון להיום גם חבר במועצת העיתונות. אין לנו שום בעיה עם זה, גם - -
-

היו"ר יואב קיש:

אוקיי. אז אני מציע רגע הצעה, אני מבקש ככה: לבטל את נושא סעיף 7 וכל מה
שקשור למועצת העיתונות, ובמקום זה להגיד שכללי האתיקה לפי הפרק שחלים ברשות
השנייה יחולו גם על שידורי החדשות לערוץ זעיר. זה השינוי שאני מבקש לעשות.

אני עושה ככה: אני כן רוצה להצביע על זה. אני מבין שהערוצים הייעודיים לא
עברו על זה, וגם אני, ולא מכירים. ולכן אני אתן רוויזיה אחר כך על הסעיף
הזה אם נרצה לפתוח את זה. זאת אומרת, אם לא נשמע מכם דבר בעניין הזה, ואני
אומר את זה לכל הערוצים הייעודיים, עד יום רביעי, העסק ימשיך ככה. אם
תתייחסו, אני אעשה אישית רוויזיה על ההחלטה ואנחנו נדון בה מחדש.

קריאה:

- - -

היו"ר יואב קיש:

רגע, עוד לא הצבענו.

אתי בנדלר:

ועוד שאלה באותו סעיף, מעבר לזה שהתכוונתי להתייחס לנושא של הקוד האתי
והחברות הנכפית במועצת העיתונות. אגב, זה לא רק שכופים עליהם להיות חברים
במועצת העיתונות, מכאן גם נובע שאולי מועצת העיתונות חייבת לקבל אותם
כחברים.

היו"ר יואב קיש:

לא, זה אנחנו נסיר.

אתי בנדלר:

לכן זה היה בעייתי מכל כיוון שהוא.

היו"ר יואב קיש:

נכון.

אתי בנדלר:

יש עוד משהו. נספח האתיקה של הרישיון המיוחד לשידורי כבלים שנית - - -

היו"ר יואב קיש:

לא, זה יורד. כי מה שאנחנו נשארים אתו זה עם נספח האתיקה של הרשות השנייה.

מיכל גרוס:

כללי האתיקה.

היו"ר יואב קיש:

כללי האתיקה. סליחה, זה לא נספח, כללי האתיקה של הרשות.

אתי בנדלר:

וגם אם ככה: מוסדרים בתקנון האתיקה של בעל הרישיון, שאני לא יודעת מהו, אם
קיים בכלל בעל הרישיון. זה היה מורכב משלוש שכבות של כללי אתיקה - - -

היו"ר יואב קיש:

אוקיי, אנחנו עוזבים את כל הסיפור ומתמקדים בכללי האתיקה לפי הרשות השנייה.

לאה ורון:

ואני רוצה לומר, שבגלל טעות של המשרד שלנו מועצת העיתונות לא הוזמנה.

אתי בנדלר:

אה.

לאה ורון:

לא, לא, זו האינפורמציה שנתתי לך, שהם הוזמנו. בדקתי את זה שוב - - -

היו"ר יואב קיש:

אני משאיר גם להם את אפשרות הרוויזיה. אם הם יחליטו ויגידו לי שהם רוצים,
אז אני אפתח דיון בעניין הזה, אם הם יבקשו, כמו שהערוצים הייעודיים. אז זה
ברור?

אני רוצה להעלות את זה להצבעה, חברי הכנסת. הערוצים, אני מבקש שתקשיבו רגע,
כי אני מסכם את הדיון שהיה פה. סעיף 7 יבוטל, בסעיף 5 יבוטל כל הסעיפים
הקשורים לאתיקה, ותחול חובה אחת בנושא אתיקה, והיא לפי הכללים של הרשות
השנייה. כאשר זו ההחלטה כרגע. אני אאפשר רוויזיה במידה ומי מהערוצים
הייעודיים או מועצת העיתונות יבקשו רוויזיה לעניין.

נחשון אקסלרד:

זה נקרא כללי הרשות השנייה לטלוויזיה ורדיו (אתיקה בשידורי טלוויזיה
ורדיו), 1994.

היו"ר יואב קיש:

תודה רבה.

אתי בנדלר:

ושם יש גם את הפרק שמתייחס לחדשות?

זיו מאור:

כמעט ורק חדשות.

קריאה:

זה כל השידורים.

מירי נאור אליאס:

זה מאוד דומה למה שיש היום.

קריאה:

אתי, אני שולחת לך בווטסאפ.

היו"ר יואב קיש:

תודה רבה. מי בעד? שירים את ידו.

אתי בנדלר:

אז רגע, הנוסח יהיה: המנהל הכללי של בעל הרישיון יהיה מופקד על נושאים
אתיים בלבד בשידורי החדשות. והוראות כללי הרשות השנייה וגו', השם המלא,
יחולו על שידורי החדשות. זה אפילו לא יהיה באותו הסעיף. כי קודם כול אנחנו
אומרים שהוראות כללי האתיקה של הרשות השנייה יחולו על שידורי החדשות.

היו"ר יואב קיש:

טוב. עכשיו, אני רוצה להגיד, שבהצבעה הזו, מכיוון שלא הצבעתי מ-1–5 אז
בהתאם לשינויים, כפי שהגדרנו.

קריאה:

- - -

היו"ר יואב קיש:

נכון, אז אני רוצה להצביע. איתן, אתה איתנו?

זיו גלעדי:

רגע, אני מציע להשאיר גם, אם יש תקנון אתיקה לערוץ, שמשום מה רוצה לקחת על
עצמו דברים נוספים - - -

היו"ר יואב קיש:

מי שרוצה, שייקח, אני לא מונע ממנו.

זיו גלעדי:

לא, אבל יש שאלה, אתה מגביל את היכולת של המנכ"ל להתערב. אז שהמנכ"ל, אם יש
לו תקנון אתיקה של הערוץ - - -

היו"ר יואב קיש:

לא. כל מנכ"ל שרוצה לעשות עוד מגבלות אתיות מוזמן, אני בכלל לא - - -

זיו גלעדי:

לא, אבל בחברה חדשות אתה מגביל את המנכ"ל של הערוץ מלהתערב, אלא בדברים
שאתה מתיר לו. ולכן אני מציע להתיר לו, גם אם יש תקנון אתיקה לערוץ שהוא
נוסף על הכללים, שיוכל להתערב גם בזה. זה בעצם מה שהסעיף אומר.

איתן כבל (יו”ר ועדת הכלכלה):

איך זה מתקיים היום? מה, אנחנו ממציאים עכשיו את כללי האתיקה?

היו"ר יואב קיש:

לא, לא.

אתי בנדלר:

אין לי התנגדות שאם יש להם כללי אתיקה, ובלבד שיהיה ברור שכללי - - -

היו"ר יואב קיש:

זה נראה לי סתם הסתבכות.

זיו גלעדי:

פשוט לדעתי מחקנו פה יותר מדי.

היו"ר יואב קיש:

לא, לא מחקנו.

אתי בנדלר:

אין לי בעיה גם לומר את זה ברחל בתך הקטנה, אבל ברור שכללי האתיקה של הרשות
גוברים על כללי האתיקה, ככל שיש אי התאמה ביניהם מבחינה נורמטיבית, המדרג
הנורמטיבי.

היו"ר יואב קיש:

בדיוק. חברים, אז אני מסכם. כפי שהגדרנו את סעיף 5, אנחנו מצביעים עכשיו
מ-1–5 כהכנה לקריאה שנייה ושלישית. מי בעד? שירים את ידו.

הצבעה

בעד סעיפים 1–5 – פה אחד

סעיפים 1–5, בכפוף לשינויים, התקבלו.

היו"ר יואב קיש:

התקבלו.

אז אנחנו ממשיכים עם סעיף 6.

  -----------------------------------------------------------------------
                      6. עובדי מערך החדשות יהיו כפופים באופן ישיר לעורך
                      החדשות והם לא יעסקו, בין במישרין ובין בעקיפין,
                      בשיווק זמן אוויר המיועד לתשדירי פרסומת או בהפקתם של
                      תשדירי פרסומת או מישדרי חסות המשודרים בכלל שידורי
                      הערוץ או בנושא עסקי כלשהו בעבור בעל הרישיון.
  -------------- ---- ---------------------------------------------------

  -----------------------------------------------------------------------

ברור לכולם? זה סעיף חשוב, כי הוא מרכז באמת את ההפרדה שאנחנו מדברים עליה.

סעיף 7 – בוטל.

  -----------------------------------------------------------------------
                      8. בעל הרישיון ימנה דירקטור חיצוני שיהיה חבר
                      בדירקטוריון החברה ובוועדת משנה לענייני חדשות שימנה
                      הדירקטוריון; האסיפה הכללית של בעל הרישיון תבחר את
                      הדירקטור החיצוני והמועצה תאשר את מינויו.
  -------------- ---- ---------------------------------------------------

  -----------------------------------------------------------------------

כן, בבקשה.

נחשון אקסלרד:

ערוץ כמו "הלא" TV, שזה ערוץ של שקל וחצי, כל הוצאה חשובה. דירקטור חיצוני
כזה זו הוצאה כספית, שאני לא מצליח לראות - - -

היו"ר יואב קיש:

לא, זה במינימום של המינימום.

אתי בנדלר:

זה מתחת למינימום.

היו"ר יואב קיש:

עם כל הכבוד, גם חדשות לעשות זו גם הוצאה כספית. מזה אני לא רואה סיבה
לשחרר. כן, עוד התייחסויות? אני ממשיך.

  -------------------------------------------------------------------------------
                      9. ועדת      
                      המשנה        
                      לענייני      
                      חדשות תקיים  
                      ישיבה אחת    
                      לפחות בכל    
                      רבעון, או    
                      לעתים תכופות 
                      יותר בהתאם   
                      לצורכי בעל   
                      הרישיון,     
                      ותנהל        
                      פרוטוקולים   
                      של דיוניה.   
  -------------- ---- ------------ ----------------------------------------------
                      10. בתקנון   
                      החברה של בעל 
                      הרישיון      
                      ייקבעו       
                      הוראות אלה:  

                                   א. שידורי חדשות –

                                   דירקטוריון החברה יעמוד על קיום הוראות הדין
                                   והרישיון, בפרט בכל הנוגע לעצמאות שידורי החדשות
                                   בערוץ, ויפעל לקיים הפרדה מבנית בין בעלי המניות
                                   לאנשי התוכן של מערך החדשות;
  -------------------------------------------------------------------------------

מה הכוונה פה? לא הבנתי את זה.

אתי בנדלר:

כן, גם אנחנו לא הבנו.

היו"ר יואב קיש:

מה זה יפעל לקיים הפרדה מבנית?

אתי בנדלר:

קודם כול, מה זה "בפרט בכל הנוגע לעצמאות שידורי החדשות"? זאת אומרת, שאר
הדברים פחות חשובים?

היו"ר יואב קיש:

כל הסעיף הזה נראה לי מוזר.

אלידור בליטנר:

לא, הוא סעיף חשוב. סוג אחד של הפרדה מבנית יכול להיות למשל הפרדה תאגידית,
שבמקרה הזה לא הלכנו.

היו"ר יואב קיש:

אין אבל הפרדה - - -

אלידור בליטנר:

נכון, אני אומרת, הפרדה מבנית זה משהו שהוא רחב יותר מנגיד שיש את הסוג של
הפרדה תאגידית.

היו"ר יואב קיש:

אבל אני לא מבין. המשפט הראשון על קיום הוראות והרישיון זה ברור, נכון?
אנחנו כאילו ב-obvious. איזה דירקטוריון לא אמור לעשות את זה? זה סתם משהו
לא ברור.

זיו מאור:

אבל זה מטיל עליהם אחריות, בגלל זה זה חשוב.

היו"ר יואב קיש:

"בפרט בכל הנוגע לעצמאות שידורי החדשות בערוץ" – מה זה בפרט, והדברים
האחרים לא?

אתי בנדלר:

ובכלל זה קודם כול.

אלידור בליטנר:

אפשר להגיד: לרבות.

אתי בנדלר:

זה לא לרבות, זה בכלל זה.

היו"ר יואב קיש:

ובכלל זה, ובכלל זה.

אלידור בליטנר:

ובכלל זה, כן. זה סעיפים בתקנון. כאילו הנספח אומר: בתקנון ייקבעו ההוראות
והאלה. כלומר, יש לזה חשיבות, אפילו ברמה הדקלרטיבית, שהעצמאות - - -

היו"ר יואב קיש:

עכשיו, מה זה לקיים הפרדה מבנית בין בעלי המניות לאנשי התוכן של מערך
החדשות? לא הבנתי את זה. רגע, אני רוצה לשמוע ממשרד המשפטים קודם.

אלידור בליטנר:

אז למשל אני חושבת שמה שנאמר בהמשך הוא דוגמה טובה לזה. למשל, בדרג ההנהלה,
שיש עצמאות ניהולית. תיכף גם לגבי ההמשך תהיה לי הערה פרטנית, אבל שבעצם יש
עורך חדשות שהוא העורך הראשי של תוכן החדשות, והוא נפרד מהמנכ"ל. אז זה דרך
לייצר עוד איזה buffer בין בעלי המניות - - -

היו"ר יואב קיש:

אבל מדובר פה על בעלי המניות, זה לא המנכ"ל.

אלידור בליטנר:

נכון, אבל זה דרך, זו טכניקה מבנית כדי לייצר הפרדה.

היו"ר יואב קיש:

הבעיה שלי שפתאום פעם ראשונה אנחנו מתייחסים פה לבעלי המניות, כאילו אנחנו
בהגדרה רצינו לייצר חטיבה נפרדת, עם ראש חטיבה נפרד, עם תקציב, שהוא אדון
לעצמו וכל זה. אז מה פתאום בעלי המניות? איפה המנכ"ל? זה קצת כאילו לא ברור
לי.

אלידור בליטנר:

יש, אני משערת, כל מיני טכניקות שאפשר לנקוט בהן גם, שוב, כנהלים פנימיים
כדי לייצר buffer.

היו"ר יואב קיש:

אני אגיד לך מה אני מוכן לעשות, תגידי לי אם זה עונה לך. קודם כול, אמרנו:
במקום בפרט – ובכלל זה; ויפעל לקיים הפרדה מבנית לאנשי התוכן של מערך
החדשות, במקום "בין בעלי המניות".

זיו מאור:

להגן על עצמאותם של אנשי התוכן.

היו"ר יואב קיש:

להגן על עצמאותם של אנשי התוכן – משהו כאילו - - -

אלידור בליטנר:

אז הייתי מחדדת כאן לפחות: לרבות ובכלל זאת למול בעלי המניות.

זיו מאור:

זה להכפיף את בעלי המניות לדירקטוריון, זה להעמיד - - -

איתן כבל (יו”ר ועדת הכלכלה):

אני אגיד לך מה הבעיה שלי. אני מבין מה שאת אומרת. ככה: כשאתה רוצה כסף
מבעלי המניות, אתה כל הזמן הולך עליהם, מבקש. יש לי פה תחושה קצת של אי –
ברור לי שבעלי המניות, עם כל הכבוד, לאי יכולים לנהל את החדשות ולהתערב.

היו"ר יואב קיש:

ברור.

איתן כבל (יו”ר ועדת הכלכלה):

זה ברור.

אלידור בליטנר:

אז זה בעצם מה שכתוב.

היו"ר יואב קיש:

אבל לא רק, גם המנכ"ל לא מנהל את החדשות.

אלידור בליטנר:

נכון. למנכ"ל יש עכשיו התייחסות בשתי הפסקאות הבאות, שאני ארצה גם - - -

היו"ר יואב קיש:

אבל למה הדירקטוריון הוא זה שצריך לקבוע את הסמכות לבעלי המניות. תכתבי:
בעלי המניות לא יתערבו. לא יודע. אבל למה הדירקטוריון צריך לקבוע – יש
פה - - -

אלידור בליטנר:

נכון שייקבעו איזשהם נהלים רלוונטיים לעניין.

זיו גלעדי:

אני חושב שהדברים האלה נכתבו בדם, על רקע הניסיונות של בעלי מניות להתערב
באופן ישיר. ורצו להגיד - - -

היו"ר יואב קיש:

אבל למה הדירקטוריון? תכתוב: בעלי מניות לא יתערבו, וישמרו את ההפרדה
המבנית - - -

אלידור בליטנר:

זה כתוב אבל בשתי השורות האחרונות של סעיף א.

אתי בנדלר:

אבל זה התפקיד של דירקטוריון לפקח.

זיו מאור:

ממתי התפקיד של דירקטוריון לפקח?

אתי בנדלר:

אתה יכול להוסיף גם את ההוראה לגבי בעלי המניות, אבל מה התפקיד הזה - - -

היו"ר יואב קיש:

בדיוק, אבל למה בעלי מניות? את הדירקטוריון, אבל למה לכתוב פה בעלי מניות?
לא יודע, נראה לי - - -

אתי בנדלר:

בגלל שבעלי המניות מנסים כל הזמן לדאוג לאינטרסים שלהם.

קריאה:

סליחה, זה כתוב שם.

אלידור בליטנר:

זו בדיוק ההרחקה מאינטרסים מסחריים שאמרנו נגיד שחברת חדשות נועדה להשיג.
אז אם אין חברת חדשות, הרעיון הוא, שוב, להרחיק מאינטרסים מסחריים כדי
לייצר עצמאות.

יונתן בייסקי:

כי בעלי מניות יכולים להיות גופים מסחריים גם.

מירי נאור אליאס:

זה כתוב בשתי השורות האחרונות של א', בדיוק מה שאתם מתכוונים אליו, זה פשוט
כתוב אחרת, שעורך החדשות יקפיד על כך שבשידורי החדשות לא ישוקפו עמדותיהם
של בעל הרישיון, מנהליו, בעלי מניותיו או עובדיו.

אתי בנדלר:

זה חוץ מזה.

מירי נאור אליאס:

זה די ממצה את העניין.

אתי בנדלר:

לא, זה בנוסף לזה.

היו"ר יואב קיש:

טוב, בוא נקריא רגע את הסעיף עד הסוף, ואז נתייחס לכול, כי הבנתי שיש גם
בהמשך ואולי זה ישפיע. אז קראנו עד למערך החדשות.

  -----------------------------------------------------------------------
                           המנהל הכללי של הערוץ ישמש העורך הראשי של
                           שידורי החדשות בהתאם להוראות סעיף 62ב, אך
                           מטעמים של הבטחת עצמאות מערך החדשות תוגבל
                           סמכותו כעורך ראשי של שידורי החדשות לסוגיות
                           אתיות בלבד שמקורן בתקנון האתיקה של הערוץ –
                           וכמו שאמרנו, בהתאם לשינויים - - -
  -------------- ---- ---- ----------------------------------------------

  -----------------------------------------------------------------------

אתי בנדלר:

לא צריכים לכתוב – לסוגיות אתיות בלבד, אני לא חושבת שצריך לכתוב איפה - -
-

היו"ר יואב קיש:

נכון. אז נמחק מפה עד סוף לפי העניין.

  -----------------------------------------------------------------------
                           נוסף על המנהל הכללי, שישמש עורך ראשי של שידורי
                           החדשות, ימונה עורך חדשות ומנהל מערך חדשות בעל
                           ניסיון בתחום התוכן החדשותי, (להלן – עורך
                           החדשות), שיפעל להבטחתן של עצמאות מערך החדשות
                           ועובדיו – הינה, זה בעצם: להבטחה של עצמאות מערך
                           חדשות ועובדיו – הכפופים לו באופן ישיר, בהפקה
                           ובעריכה של החדשות, מהימנות שידורי החדשות ורמת
                           ההפקה הנאותה שלהם;
  -------------- ---- ---- ----------------------------------------------
                           עורך החדשות יקפיד על כך שבשידורי החדשות לא
                           ישוקפו עמדותיהם של בעל הרישיון, מנהליו, בעלי
                           מניותיו או עובדיו.

  -----------------------------------------------------------------------

כן, זיו.

זיו מאור:

הסעיף הזה מכיל מין מוטציה שנוגעת ל-accountability, לאחריות. זה נוגע
לדירקטוריון וזה נוגע למנכ"ל. אני אסביר למה הכוונה.

אתי בנדלר:

יותר לאט, זיו, שאפשר יהיה לשמוע אותך.

זיו מאור:

הדירקטוריון הופך להיות אחראי כלפי הרשות השנייה למעשה של בעלי מניות, כאשר
הדירקטור שעומד כאן בעין הסערה מונע על ידי בעלי מניות הסורר, שהולך עכשיו
ופונה לצורך העניין לכתב ואומר: תעשה כתבה על העסק שלי. ומי צריך לתת דין
וחשבון? ומי חשוף להאשמה בהפרה? הדירקטור, על מעשה שהוא לא אחראי לו.

אתי בנדלר:

למה הוא לא אחראי לו? אם הוא לוקח על עצמו להיות דירקטור, אז הוא בהחלט
אחראי. ואחריות דירקטורים זה דבר שמקובל בכל ענפי המשפט, בכל סוגי החברות.

זיו מאור:

אחריות כלפי הנעשה בחברה, לא כלפי המעשה של בעל מניות. הדירקטור לא אחראי
על מי שממונה עליו, הפוך.

אתי בנדלר:

אתה אולי רק מצדיק למה צריכים לחברת חדשות נפרדת אם כך.

זיו מאור:

לא. אז מה שאני בסך הכול אומר זה שלהטיל אחריות על בעל מניות ולא על
דירקטור.

איתן כבל (יו”ר ועדת הכלכלה):

סליחה, אני רוצה להגיד לך, אני אתן לך דוגמה אחרת. הרי ממה נפשך, זה דברים
שנצטרך לבדוק אותם. עכשיו ועדת החקירה של הכנסת בעניין הבנקים - - -

היו"ר יואב קיש:

מה איתה, חבר הכנסת כבל?

איתן כבל (יו”ר ועדת הכלכלה):

אל תדאג, הכול יהיה בסדר. מה שאני מנסה להגיד, דירקטור - - -

לאה ורון:

עובדים על זה כל הזמן.

איתן כבל (יו”ר ועדת הכלכלה):

גם ברגע זה.

היו"ר יואב קיש:

עוד סיבה שצריך לגמור פה עד סוף החודש.

איתן כבל (יו”ר ועדת הכלכלה):

אסור לייצר הפרדה שהיא לא אמיתית. בעלי המניות, אתה יודע, אני מצד אחד לא
רוצה שייכתב, כאילו זה נראה לי קצת - -

היו"ר יואב קיש:

מגוחך קצת, כן, מוזר.

איתן כבל (יו”ר ועדת הכלכלה):

- - קצת מגוחך. אבל האחריות בסוף היא לא של בעל המניות. החוק מתכתב עם
הדירקטוריון. זו הסמכות שאנחנו הקמנו אותה להיות ה-buffer.

עכשיו, כשאתה בא ומשקיע בחברה שלך, הרי במקום נורמלי, שלא אחר כך הם יוצרים
בעיות, הדירקטוריון זה הגוף שבחוק יודע לעמוד מול העובדים וההנהלה ומול
הדרג שמעליו. אתה צריך את המישהו הזה, כי תמיד הבעלים הם לכאורה יותר
חזקים.

היו"ר יואב קיש:

אוקיי, אני רוצה לשמוע את משרד המשפטים.

זיו מאור:

רגע, רק לגבי הנושא של המנכ"ל.

היו"ר יואב קיש:

כן, זיו, הערה אחרונה.

זיו מאור:

המנכ"ל ממונה מצד אחד כעורך ראשי, מצד שני מדירים אותו מכל תחום ותוכן,
ומצד שלישי מטילים עליו אחריות לנושא אתיקה, כאשר הוא לא אחראי עליהם
ישירות.

היו"ר יואב קיש:

לא, באתיקה הוא כן אחראי.

זיו מאור:

אבל הוא לא אחראי על התוכן.

היו"ר יואב קיש:

על התוכן לא.

זיו מאור:

זאת אומרת, לצורך העניין, בא כתב ועשה כתבה שיש בה עבירה אתית חמורה.
המנכ"ל מוחזק אחראי כלפי הרשות השנייה, למרות שהחוק עצמו מדיר אותו מעיסוק
בתוכן. גם כאן אפשר יהיה למצוא את הדרך, ואני לא משתמש כרגע בניסוח, אלא
להמחיש את העיקרון שהמנכ"ל איננו אחראי כלפי הרשות על האתיקה אלא הוא קצין
האתיקה מטעם הרשות. כלומר, הוא יהיה אחראי לנקוט הליכים נגד עובד שעבר
עבירת אתיקה על פי הקריטריון האתי, אם זה יהיה כללי הרשות השנייה או אחרים,
וידווח על כך לרשות, במקום שהוא נושא אחריות כלפי הרשות למשהו שהוא לא
אחראי עליו בפועל, מאחר שהוא לא העורך הראשי בסופו של דבר.

היו"ר יואב קיש:

אני חושב שזו הכוונה, אם אתה שואל אותי.

זיו מאור:

זה לא כתוב ככה.

היו"ר יואב קיש:

אז רגע, פה משרד המשפטים.

אלידור בליטנר:

כן, אולי אני בעצם מתחברת לדברים.

היו"ר יואב קיש:

נכון. זו הייתה הבעיה שלנו מלכתחילה. ברור לכולם שגם המנכ"ל וגם
הדירקטוריון – יש להם את האחריות. אבל בסוף הסמכות של מה עולה לערוץ
החדשות, אנחנו לא רוצים שזה יהיה אצל המנכ"ל ואצל הדירקטורים, זה אצל אותו
עורך חדשות. עכשיו, אם אותו עורך חדשות עושה עבירה כלשהי, אז ברור להיות
שהם צריכים להיות הסוכנים שמרימים את הדגל שיש פה בעיה וצריך לטפל בה. אבל
אי אפשר להגיד שהם אשמים ואנחנו קובעים בחוק שהם צריכים להיות אחראים,
כשאין להם את הסמכות הזו. זה המלכוד שאני מבין שקיים פה.

אלידור בליטנר:

לא, כשאתם אומרים אחריות אני לא בטוחה שאני יורדת לסוף דעתכם. יש את העריכה
הראשית של התוכן, שוב, החלטות של תוכן ברמה - - -

היו"ר יואב קיש:

נגיד נעשתה שם עבירה. מישהו, בעל מניות, הלך עכשיו לעורך החדשות שמונה – זה
יכול לקרות בין אם זה בחברה נפרדת או לא נפרדת, זה לא משנה – ואמר לו: אני
רוצה שתעשה כתבה על איזה יופי, ברשת "מגה" או ברשת "שופרסל" הוזלנו את
המחירים כך וכך. הלך אותו אחד ועשה את הכתבה. ועכשיו יש חשש לעבירה אתית.

אלידור בליטנר:

שוב, אם יש הפרה של הכללים של הרגולטור לעניין האתיקה, אז יש רגולטור,
והרגולטור מפקח.

היו"ר יואב קיש:

אבל זה לא מה שכתוב פה, הדירקטוריון הוא זה שאשם מבחינת החוק פה.

אתי בנדלר:

על מי תוטל האחריות - - - זאת השאלה.

אלידור בליטנר:

הרגולטור מתנהל מול בעל הרישיון. כל מה שקשור למשל לחובות זהירות וחובות
אמונים של נושאי משרה, זה קשור לדין הכללי. אנחנו, כשאנחנו עוסקים
ברגולציה, בין היתר גם ברגולציית תקשורת, היחס בין הרגולטור למפוקח זה היחס
בין רגולטור לבעל רישיון, אלא אם כן יש חובות ספציפיות.

אתי בנדלר:

ובעל הרישיון מיוצג לצורך העניין על ידי המנכ"ל? זה מה שאת אומרת.

אלידור בליטנר:

שוב, תלוי, אלא אם כן יש הוראה ספציפית. אבל אולי בהתחבר למה שאומרים,
בפסקה השנייה באותו סעיף כתוב: המנהל הכללי של הערוץ ישמש העורך הראשי של
שידורי החדשות, בהתאם להוראות סעיף 62ב לחוק הרשות השנייה. סעיף 62ב לחוק
הרשות השנייה מדבר על עורך ראשי של ערוץ. עכשיו, בל נשכח שחוק הרשות השנייה
עושה את ההפרדה בין הערוץ כישות משפטית לבין חברת החדשות.

אתי בנדלר:

נכון.

אלידור בליטנר:

כלומר 62ב לא מדבר על כך שהמנכ"ל יהיה העורך הראשי של החדשות אלא יש כאן
הפרדה. ולכן נכון שהמנכ"ל הוא ממשיך להיות העורך הראשי של שידורי הערוץ,
כמו בסעיף 62ב. לצד זאת צריך למנות עורך חדשות נפרד.

היו"ר יואב קיש:

נוסף על המנהל הכללי, שישמש עורך ראשי, ימונה עורך חדשות ומנהל מערך חדשות.

אלידור בליטנר:

של הערוץ, בדיוק. בהתאם להוראות סעיף 62ב. חוץ מזה ימונה עורך חדשות. ועורך
חדשות הוא בעצם העורך הראשי של החדשות.

זיו מאור:

וככה, אלידור, את שוברת את עיקרון ההפרדה שאת כל כך נלחמת עליו.

אתי בנדלר:

תקראי את השינויים שאת מבקשת להכניס, כדי שאני ארד לסוף דעתך.

אלידור בליטנר:

אוקיי. בפסקה השנייה, עכשיו כתוב: המנהל הכללי של הערוץ ישמש העורך הראשי
של שידורי החדשות בהתאם להוראות סעיף 62ב.

היו"ר יואב קיש:

אבל מה את רוצה לתקן?

אלידור בליטנר:

אני מציעה לכתוב: המנהל הכללי של הערוץ – אפילו לא צריך לכתוב את זה – ישמש
העורך הראשי של שידורי הערוץ. אני לא בטוחה שצריך לכתוב זאת מכיוון ש-62ב
כבר אומר זאת ממילא, לפי החוק.

אתי בנדלר:

של שידורי הערוץ במקום של שידורי החדשות?

אלידור בליטנר:

כן. אני לא בטוחה שצריך לומר זאת, מכיוון שאנחנו מדברים כאן על נספח
החדשות.

קריאה:

זה מוגדר כבר.

אלידור בליטנר:

זאת אומרת, סעיף 62ב לחוק ממילא מסדיר זאת.

היו"ר יואב קיש:

אז כל המשפט מיותר?

אלידור בליטנר:

כן. מה שאני מציעה לכתוב זה בעצם הוראה לעניין החובה למנות עורך חדשות,
שהוא מי שינהל את מערך החדשות ויהיה עצמאי בתפקידו.

היו"ר יואב קיש:

אז הינה, אז רק: נוסף על המנהל הכללי - - -

אתי בנדלר:

כל זה ברור. עדיין אני לא מבינה, לעורך הראשי, למנהל הכללי שהוא העורך
הראשי של הערוץ, האם יש לו איזושהי אחריות לעבירות אתיות בחדשות או לא? כי
זה הנושא שהוא ניסה לפתור, הסעיף הזה.

זיו מאור:

אני מציע לקבוע שהמנהל הכללי יפקח על קיום הוראות האתיקה - - -

אלידור בליטנר:

לא, אנחנו גם חושבים שאתיקה זה הולך יד ביד עם התוכן, וזה נכון שעורך
החדשות ינהל את זה. שוב, במונחי תוכן. אנחנו לא מדברים על אחריות בהקשרים
אחרים, אנחנו מדברים במונחי תוכן. יש עורך חדשות שהוא עצמאי.

היו"ר יואב קיש:

אז זאת אומרת שגם נושא האתיקה יישאר אצל עורך החדשות.

אתי בנדלר:

אז בעצם אני צריכה למחוק את כל הפסקה הזאת, את כל הפסקה השנייה, לפי מה שאת
אומרת.

היו"ר יואב קיש:

לא, עד ל"נוסף על המנהל הכללי".

אתי בנדלר:

כן, רק את הפסקה השנייה, זה מה שאני אומרת.

היו"ר יואב קיש:

אז בעצם סעיף א' - - -

אתי בנדלר:

אבל את משוכנעת שאין שום אחריות למנהל הכללי בהקשר הזה?

אלידור בליטנר:

שוב, התפקיד של העריכה, וגם לעניין האתיקה, הוא של עורך החדשות.

אתי בנדלר:

סליחה, לא שומעת אותה. עוד פעם?

אלידור בליטנר:

אולי מועצת הכבלים רוצה להתייחס?

היו"ר יואב קיש:

לא. אז הפסקה השנייה יורדת?

אלידור בליטנר:

כן, לדעתי, שוב, התפקיד של העריכה של התוכן ושל הפיקוח בנושא האתיקה צריך
להיות של עורך חדשות, שהוא פונקציה עצמאית בתוך המערך הזה.

אתי בנדלר:

הכול בסדר. אני חוזרת ושואלת את שאלתי: האם זה אומר שלמנהל הכללי אין שום
סמכויות ושום אחריויות בנוגע למערך החדשות?

אלידור בליטנר:

שוב, אני מדגישה: בענייני עריכת התוכן והאתיקה זאת האחריות של עורך החדשות.

היו"ר יואב קיש:

בסדר, אז קיבלנו.

אתי בנדלר:

אז אני מוחקת את כל הפסקה השנייה.

היו"ר יואב קיש:

לא צריך למחוק, רק צריך להקפיד לכתוב – נכון, צריך למחוק, אבל צריך להגדיר
אז שהאתיקה כן באחריות העורך הראשי של שידורי החדשות.

אתי בנדלר:

נכון, זה להוסיף לפסקה השלישית.

היו"ר יואב קיש:

להוסיף, בדיוק. להוסיף לפסקה השלישית את נושא האתיקה שבאחריות העורך - - -

אתי בנדלר:

אז רגע. אז הוא גם לא יהיה עורך ראשי של שידורי חדשות?

איתן כבל (יו”ר ועדת הכלכלה):

אני לא מבין. אני מתנצל, אני לא מתעמת פה – ממציאים את הגלגל מחדש?

אתי בנדלר:

קצת, במידה מסוימת.

היו"ר יואב קיש:

לא. הייתה פה אמירה ברורה, שעורך החדשות הוא אחראי על התוכן.

איתן כבל (יו”ר ועדת הכלכלה):

סיימנו את רשות השידור, התאגיד עכשיו. כבר עשינו - - -

היו"ר יואב קיש:

לא, אל תגזים.

איתן כבל (יו”ר ועדת הכלכלה):

לא.

אתי בנדלר:

לא, כי נאמר כאן שהוא עורך ראשי. אני אגיד מה הבעיה.

היו"ר יואב קיש:

אוקיי.

אתי בנדלר:

לפי חוק הרשות השנייה, אם אני זוכרת נכון, נאמר מפורשות שהמנהל הכללי של
חברת החדשות הוא העורך הראשי, נכון?

איתן כבל (יו”ר ועדת הכלכלה):

נכון.

אתי בנדלר:

עכשיו, כאן אין לי חברה נפרדת.

היו"ר יואב קיש:

נכון.

אתי בנדלר:

אז מה תפקידו של המנהל הכללי, הוא עדיין נשאר העורך הראשי? אז הפתרון שניסו
לתת כאן, אמרו ככה – אם אני מבינה נכון, תתרגם אותי, כי אני לא הייתי שותפה
כמובן לקביעת הכללים על ידי הכבלים והלוויין – הם אומרים ככה: אכן, המנהל
הכללי של הערוץ יהיה גם העורך הראשי של שידורי החדשות. אבל הסמכויות
היחידות שיהיו לו זה רק לעניין כללי האתיקה.

היו"ר יואב קיש:

אז בואו נעשה סדר. לא, לא. אז הסדר הוא כזה.

אתי בנדלר:

אז מי העורך הראשי של שידורי החדשות?

היו"ר יואב קיש:

הנה, רגע, סליחה. אני הבנתי את זה אחרת, ואני רוצה לשאול פה גם את משרד
המשפטים אם ההבנה שלי נכונה. בחברת חדשות שמעל 350 מיליון, כפי שהגדרנו, יש
חברה נפרדת, יש לה מנכ"ל, מאוד פשוט, ואז המנכ"ל הוא עורך ראשי והכול בסדר.
עכשיו אנחנו בסיטואציה שבתוך המבנה של הערוץ הזעיר, אותה חברה עצמה, יש
מנכ"ל, ויש לנו חטיבת חדשות שאנחנו רוצים להפריד אותה. אז אנחנו ממנים לה,
הגדרנו אותו - -

אתי בנדלר:

עורך חדשות.

היו"ר יואב קיש:

- - עורך חדשות, שהוא יושב בראש חטיבת החדשות.

עכשיו, אנחנו אומרים כרגע, וזה בדיוק הבלבול שדיברת עליו, שעורך החדשות הזה
הוא למעשה גוף מאוד עצמאי. למה הוא עצמאי? כי הוא יהיה אחראי גם על התוכן
וגם על האתיקה של החדשות, וגם על מימוש תקציב החדשות. זאת אומרת, אלה הכלים
שיש לו. ובעצם במקום הזה יש לו עצמאות מלאה: אתיקה, תוכן ותקציב. זאת
אומרת, אחרי שהתקציב נקבע, הוא לא קובע מה גובה התקציב, אבל חלוקת התקציב
היא - - -

אתי בנדלר:

איך לעשות שימוש בתקציב הזה.

היו"ר יואב קיש:

שימוש בתקציב, בדיוק.

אלידור בליטנר:

האם להקצות את זה לכתבה הזאת או לכתבה הזאת?

היו"ר יואב קיש:

בדיוק. ואלה שתי פיגורות. בחברה שלכם, לערוצים הקיימים, יהיו שתי פיגורות
רלוונטיות: מנכ"ל, שאחראי על כל הפעילות השוטפת; ועורך חדשות, שאחראי על
חטיבת החדשות. שהוא, עורך החדשות, תהיה לו עצמאות מלאה בכל הקשור לתוכן,
אתיקה וביצוע תקציב החדשות שיוגדר לו מהמנכ"ל עצמו. זאת אומרת, הוא לא קובע
את התקציב וגודלו, זה כמובן יכולות הערוץ והמנכ"ל וכיוצא בזה, אבל מימוש,
להחליט מה הוא מוציא לאיפה, אם הוא משקיע עכשיו מיליון שקל בתחקיר על
הקלטות של בן של שר כלשהו, זה החלטה שלו ולא של מישהו אחר.

כן, אפשר להמשיך? אוקיי, מקובל?

מיכל רפאלי כדורי:

כולם המומים מהדוגמה.

אתי בנדלר:

כל סעיף כזה שאנחנו קוראים – צריך להיות ברור מדוע אין מנוס, אבל ממש אין
מנוס, מלהגדיר מהם שידורי חדשות ולתת להם את המסגרת, כי אחרת אף אחד לא ידע
מה תחום האחריות שלו.

היו"ר יואב קיש:

אז את זה אמרתי שאנחנו נשמע באמת כהערה נוספת, ואם צריך להוסיף את זה לזה.

אז אני חוזר על סעיף 10א. עכשיו, בוא נחזור רגע לפתיחה, לדירקטוריון החברה.
בהמשך למה שאמרנו, האם הפתיחה של הסעיף נחוצה? כי ההמשך ברור: דירקטוריון
החברה יעמוד על קיום הוראות הדיון והרישיון, ובכלל זה בכל הנוגע לעצמאות
שידור חדשות בערוץ, ויפעל לקיים הפרדה מבנית – זה ברור לי, אני לא יודע - -

אתי בנדלר:

זה ברור לגמרי. מה לא ברור?

היו"ר יואב קיש:

- - בין בעלי המניות לאנשי התוכן – טוב, נשאיר את זה, אין פה - -

איתן כבל (יו”ר ועדת הכלכלה):

תשאיר את זה.

היו"ר יואב קיש:

משאיר. נשאר. את הפסקה השנייה ביטלנו, הגדרנו בדיוק את הנושא.

ואני ממשיך: עורך החדשות יקפיד על כך שבשידורי החדשות לא ישוקפו עמדותיהם
של בעל הרישיון, מנהליו, בעלי מניותיו או עובדיו.

  -----------------------------------------------------------------------
                           עורך החדשות יקפיד על כך שבשידורי החדשות לא
                           ישוקפו עמדותיהם של בעל הרישיון, מנהליו, בעלי
                           מניותיו או עובדיו.
  -------------- ---- ---- ----------------------------------------------
                           ב. העברת עורך החדשות מתפקידו תיעשה ברוב של
                           לפחות 75% מחברי הדירקטוריון של החברה.

  -----------------------------------------------------------------------

זיו מאור:

רגע.

היו"ר יואב קיש:

ב', כן?

מירי נאור אליאס:

זה בעייתי, כי זו התערבות מאוד בוטה בשיקולים מקצועיים של מנכ"ל החברה. זה
נכון שהוא לא אחראי על תוכן החדשות, אבל בכל זאת הוא - -

היו"ר יואב קיש:

כן, אבל זו בדיוק ההפרדה בין לשים בובה שם - - -

מירי נאור אליאס:

נכון, זו ההפרדה, אבל - - -

אתי בנדלר:

אם לא תהיה ילד טוב, נסלק אותך.

אלידור בליטנר:

החשש הוא מהדחה. זה בדיוק - - -

איתן כבל (יו”ר ועדת הכלכלה):

זה מה שנקרא: נקנה בדמים.

נתנאל סימן-טוב:

אבל יכול להיות על רקע מקצועי, שעורך חדשות לא טוב, ומיעוט מהדירקטוריון
יכול להשאיר אותו בתפקידו.

היו"ר יואב קיש:

אז אם זה מקצועי, המיעוט צריך בסוף כאילו - - -

מירי נאור אליאס:

אבל זה לא כתוב ככה. זה בסדר להחליט - - -

נתנאל סימן-טוב:

כשמיעוט מבעלי המניות בחברה יחזיק את החברה - - -

איתן כבל (יו”ר ועדת הכלכלה):

אני אגלה לך סוד: מיעוט בכל מקום הוא בעיה, גם אופוזיציה.

היו"ר יואב קיש:

לא, דווקא בכנסת הזו אין לנו בעיה עם האופוזיציה.

איתן כבל (יו”ר ועדת הכלכלה):

אמרתי. זו דוגמה רעה.

אתי בנדלר:

כל מקום שרוצים להבטיח עצמאות של בעל תפקיד, נקבעות הוראות מיוחדות לגבי
הפסקת כהונתו.

איתן כבל (יו”ר ועדת הכלכלה):

יש כללים להפסקת כהונה.

אתי בנדלר:

אתה יכול לבדוק את זה בשורה ארוכה של דברי חקיקה.

אלעד מלכה:

אבל אפשר לעשות את זה הפוך, שיהיה אסור לו לקבוע משהו שדומה לשלו.

איתן כבל (יו”ר ועדת הכלכלה):

מי אתה, קודם כול?

אלעד מלכה:

אלעד מלכה, "זכות הציבור לדעת". אפשר לקבוע מהלך הפוך שאומר, שהערוץ לא
עושה שום מהלך, כדי לוודא שזה ישקף איזשהן עמדות ציבוריות. לבוא עכשיו
ולהגיד לכל העובדים: בואו תגידו מה אתם מצביעים, ואם זה קשור לבעל הערוץ –
אי אפשר לעשות דבר כזה.

איתן כבל (יו”ר ועדת הכלכלה):

אבל מה עם זכות הציבור לדעת?

היו"ר יואב קיש:

על איזה סעיף אתה מדבר? על מה אנחנו מדברים?

אלעד מלכה:

על סעיף א'.

היו"ר יואב קיש:

אבל על א' כבר דנו ודיברנו. אנחנו בסעיף ב': העברת עורך החדשות מתפקידו
תיעשה ברוב של לפחות 75% מחברי הדירקטוריון של החברה.

זיו מאור:

אני יכול לתת דוגמה היסטורית, שהופכת סעיף שכזה בעייתי. ב-2009 בעל זיכיון
באחד מהערוצים המסחריים התראיין לאיזשהו עיתון וסיפר על זה שהוא ביוזמתו,
בלי שום קשר להיותו בעל רישיון, הלך והעביר תרומה מאוד מאוד גדולה למוסד
מאוד מאוד מסוים, ובאותו זמן בדיוק ערוץ בבעלותו, כתב שמקבל ממנו משכורת,
הלך ופרסם כתבה נגד האינטרס הישיר שלו.

עכשיו, אני בתור מי שדוגל בעמדת שוק חופשי חושב שזה מצב שערורייתי לחלוטין,
שאנחנו מכריחים בן אדם לממן פעילות נגד האינטרס הכלכלי או במקרה הזה
האינטרס האידאולוגי שלו, במקרה מסוים כזה או אחר.

יונתן בייסקי:

והאינטרס של הציבור?

היו"ר יואב קיש:

רגע, אבל איך זה סעיף ב'?

זיו מאור:

אני מדבר על סעיף ב': ההגבלה הזאת של הדירקטוריון - - -

היו"ר יואב קיש:

אז אני אגיד לך. ההגבלה הזאת של הדירקטוריון, בסוף הרי מה עשינו, הקלנו
מהכללים של הרשות השנייה עם חברה נפרדת, ונוצר פה יצור שדרך השליטה שלנו על
העצמאות שלו זה דרך עורך החדשות. זאת אומרת, יש פה פיגורה אחת, שנקראת עורך
חדשות, שיש לו איזה דואליות מול מנכ"ל החברה במידה מסוימת, כי יש לו עצמאות
גדולה, והוא אמור לשקף את העצמאות האובייקטיבית האתית-חדשותית, כל מה שהיה
פה ששמענו. עכשיו, מה המפתח? אם אותה דמות הופכת להיות בובה של בעל המניות,
אז לא עשינו כלום. אם מחר הוא מחליף אותו - - -

זיו מאור:

יש מודל אחר שמשיג להבנתי את אותה מטרה בפגיעה מצומצמת.

היו"ר יואב קיש:

נו, בבקשה, זה אני מוכן לשמוע.

זיו מאור:

וזה המודל שבו משתמשת הממשלה כאשר מדובר במינויים סטטוטוריים בכירים.
לדוגמה, לממשלה יש את הסמכות לפטר את היועץ המשפטי לממשלה. אלא שמדובר
בהליך מאוד מאוד קיצוני, שחשוף לביקורת שיפוטית לפניי ולפנים.

היו"ר יואב קיש:

אבל פה אין לך את כל הכלים האלה.

זיו מאור:

אז אני אומר: אם אנחנו מסירים את הסעיף הזה, כאשר כל סעיפי האתיקה, בכפוף
לכללי האתיקה שאנחנו עוד נדבר עליהם ונדון בהם קיימים, אם מהלך - - -

היו"ר יואב קיש:

לא, לא בטוח שנדבר ונדון, כי הגדרנו משהו, ואם לא יהיו הערות אנחנו לא
חוזרים - - -

זיו מאור:

אוקיי. אני חושב שהכללים האלה מצוינים. במקרה שנדון ­– כנדון. אז אני אומר:
אם לצורך העניין תבוא מועצת הרשות השנייה ותתרשם שפיטורים שכאלה, שנעשו לא
על סמך רוב של 75% אלא על סמך רוב של 51%, הם נובעים מהפרה של כללי האתיקה,
ומסקנה כזו לא תבוא מהאוויר, יבוא עורך החדשות ויגיד למועצת הרשות השנייה:
יש כאן בעיה.

היו"ר יואב קיש:

זאת אומרת, אתה טוען, שבמסגרת כללי האתיקה של הרשות השנייה, יש פה מנגנון
שיכול למנוע פיטורים של אותו עורך חדשות.

זיו מאור:

נכון. בכללי האתיקה בנוסחם הנוכחי כתוב שהפרה של כללי האתיקה הם הפרה של
הרישיון. ולכן אם יבוא עורך החדשות המפוטר ויגיד למועצת הרשות השנייה:
מועצה יקרה, אלה לא היו פיטורים ענייניים, אלה היו פיטורים שיש בהם הפרה של
כללי האתיקה, אז הערוץ יספוג סנקציה מאוד חריפה.

היו"ר יואב קיש:

טוב. חבר הכנסת כבל, בבקשה.

אתי בנדלר:

אבל העורך לא יחזור לתפקידו, והעורך הבא כבר ידע מה אסור לו לעשות.

זיו מאור:

אם מועצת הרשות השנייה תבהיר שאי החזרתו לתפקידו - - -

איתן כבל (יו”ר ועדת הכלכלה):

זיו, תשמע, לא בשבוע הבא אחרי הקריאה השנייה והשלישית נעלה לראשונה לשידורי
טלוויזיה פה בארץ ושידורי חדשות. אלה דילמות שגם אם נלך לשיטתך, עדיין לא
סגרנו את כל הדילמות שיכולות להתקיים. המתח המתקיים כל הזמן בין עורך
החדשות לבין מערכת החדשות לבין הניהול השוטף, בעלי המניות, הוא מתח שמתקיים
כל הזמן. אתה יודע מה, הוא גם מתח חשוב, ששומר על איזשהם מערכות.

אני לא חושב שצריך לשנות פה, אדוני היושב-ראש, שום דבר. ובאמת, אני חושב
שהדיון הזה הוא דיון מקצועי נטו, הוא לא צריך ללכת למקומות מקצועיים. כי
אתה מנסה לסגור פה פרצה, שאתה אפילו לא יודע שהיא יכולה לקום עליך בדרך
אחרת לגמרי. אני חושב שהכללים האלה הם ממש המינימום שבמינימום, אני אומר את
זה.

היו"ר יואב קיש:

טוב. יש הבדל אם זה 75% או 70%, כאילו ברמה הזו? כן, יונתן.

יונתן בייסקי:

אני מאוד מתנגד למה שנאמר פה מצד "זכות הציבור לדעת". אגב זכות הציבור
לדעת, יש אינטרס ציבורי ראשון במעלה שיהיה חופש - - -

איתן כבל (יו”ר ועדת הכלכלה):

טוב שהתעוררת, זה מה ששאלתי את אלעד קודם. האחרון שאתה מצפה ממנו להעלות
שאלה כזו זה מאלעד.

אלעד מלכה:

הפוך.

איתן כבל (יו”ר ועדת הכלכלה):

איך אומרים, אני מבין שזכות הציבור לדעת זה עניין של - - -

אלעד מלכה:

זה עניין של הציבור ולא של - - -

זיו מאור:

לצמצם את ההתערבות של הממשלה בחופש המידע. זו האג'נדה שלנו.

יונתן בייסקי:

יש לממשלה אינטרס לצמצם את התערבות אפשרית של בעלי מניות בחברה החדשות.
חברת חדשות שהעובדים שלה עצמאיים לעשות תחקירים וכתבות, בלי שום קשר למי
הבעלים של החברה, ואני הייתי עובד לשעבר בחברת חדשות, לא היו עליי שום
מגבלות, זה מראה על ההצלחה של הרגולציה ולא צריך להפוך את זה.

היו"ר יואב קיש:

טוב. אני משאיר את זה ככה. אני חושב שהבנו את העניין, עם כל הרגישויות, אבל
זה בעצם המקור היחידי שמעגן את ההפרדה שאנחנו מדברים עליה.

איתן כבל (יו”ר ועדת הכלכלה):

נכון. אם זה נוותר - - -

היו"ר יואב קיש:

  -----------------------------------------------------------------------
                           ג. תקציב מערך החדשות
  -------------- ---- ---- ----------------------------------------------
                           להבטחתן של עצמאותו של מערך החדשות ועובדיו
                           בהפקה ובעריכה של החדשות, מהימנות שידוריו ורמת
                           ההפקה הנאותה שלהם, ישקיע בעל הרישיון תקציב
                           שנתי נפרד וייעודי בכל שנה להפקה ולעריכה של
                           החדשות;

                           התקציב ישמש את מערך החדשות בלבד;

                           בעל הרישיון יפעל להעברת תקציב החדשות למערך
                           החדשות במועדים שייקבעו מראש;

                           מערך החדשות של בעל הרישיון יהיה עצמאי מבחינה
                           כלכלית, באופן שפעילות מערך החדשות תנוהל,
                           חשבונאית, בנפרד מפעילות שידורי הערוץ האחרים.

                           ד. דירקטור חיצוני
  -----------------------------------------------------------------------

לא היה לנו כבר בסעיף 8 דירקטור חיצוני?

אתי בנדלר:

כן, הוא רק אומר איך ממנים אותו.

היו"ר יואב קיש:

  -----------------------------------------------------------------------
                           בעל הרישיון ימנה דירקטור חיצוני שיהיה חבר
                           בדירקטוריון הערוץ ובוועדת משנה לענייני שידורי
                           חדשות שימנה הדירקטוריון;
  -------------- ---- ---- ----------------------------------------------
                           הדירקטור החיצוני ייבחר באסיפה הכללית של בעל
                           הרישיון ויידרש אישור המועצה למינויו;

  -----------------------------------------------------------------------

עד כאן. אני תיכף אעלה להצבעה את הנושא של סעיפים מ-6–10ד, כולל, בשינויים
שהגדרנו.

אתי בנדלר:

יש רק הגדרה בסוף של דירקטור חיצוני, ולדעתי חסרים כאן חלק מההגדרות. סעיף
ד' לא נגמר, אם אדוני מוכן להמשיך בדף הבא עוד חלק קטן.

היו"ר יואב קיש:

אה, חשבתי שסיימתי. אוקיי, עד לפה.

  -----------------------------------------------------------------------
                           ועדת המשנה לענייני שידורי חדשות תקיים ישיבה
                           אחת לפחות בכל רבעון ותנהל פרוטוקולים של
                           דיוניה;
  -------------- ---- ---- ----------------------------------------------
                           לעניין סעיף זה, "דירקטור חיצוני" – דירקטור
                           שאינו בעל עניין בחברה, נושא משרה בה או נושא
                           משרה בבעל עניין בחברה, ואינו בן משפחה של בעל
                           עניין או של נושא משרה כאמור, שתבחר האסיפה
                           הכללית ותאשר מועצת הרשות השנייה לטלוויזיה
                           ורדיו."

  -----------------------------------------------------------------------

בעיניי ברור. אני רוצה להגיד - - -

אתי בנדלר:

רגע, אדוני, עוד מילה אחת. יש כאן הגדרה, אבל היא לא מספקת, משום שמשתמשים
בהגדרה הזאת במונחים שאינם מוגדרים. כי כתוב: "דירקטור חיצוני" – דירקטור
שאינו בעל עניין בחברה. צריכים להגדיר מה זה בעל עניין; אינו נושא משרה בה
– צריכים להגדיר מה זה נושא משרה.

היו"ר יואב קיש:

למה, אבל זה לא ברור?

אתי בנדלר:

לא. כי בחוקים שונים יש הגדרות שונות. אני לא זוכרת אם יש הגדרות למונחים
האלה בחוק הרשות השנייה.

היו"ר יואב קיש:

בעל עניין זה 5%.

אתי בנדלר:

אם יש לי הגדרות בחוק הרשות השנייה, אז אני לא צריכה להגדיר את זה שוב.

קריאה:

אני חושבת שזה - - -

אופיר ביתן:

ברישיון יש דירקטור - - -

אתי בנדלר:

לא, הרישיון זה לא רלוונטי.

היו"ר יואב קיש:

"בעל עניין בחברה" יש הגדרה?

אתי בנדלר:

"בעל עניין" ו"נושא משרה", יש לי הגדרות?

קריאה:

יש, יש.

זיו מאור:

אני מקריא מחוק הרשות השנייה: מי שמחזיק ב-5% או יותר מסוג מסוים - - -

אתי בנדלר:

אם יש לי הגדרה אז הכול בסדר. זה בחוק זה או בסעיף מסוים?

קריאה:

זה בהגדרה.

אתי בנדלר:

אני מבקשת ככה, אדוני: ככל שאין הגדרה לסעיף בחוק הרשות השנייה, אני אשאב
הגדרות מחוק הרשות השנייה או מכללים שלה במקום אחר.

זיו מאור:

יש הגדרות לשני המושגים האלה בחוק הרשות השנייה.

אתי בנדלר:

מעולה. תודה.

היו"ר יואב קיש:

אוקיי. תודה. אז אנחנו לקראת סיום הדיון בהקראה של סעיפי החדשות. איתן, יש
לך איזו שאלה? לא.

אז אני מסכם את הנושא. חברים, אנחנו הכנו לקריאה שנייה ושלישית – אתי,
עכשיו אני צריך אתכן, את שתיכן.

אתי בנדלר:

כן, רגע, אומרת לי נעמה, שנציגת האוצר ביקשה כאן - - -

רעיה עדני:

רק ביקשנו להבהיר, שלגבי חובת שידור החדשות, ככל ששני בעלי רישיונות
מחזיקים במשותף בחברת החדשות, צריך לספור את ההכנסות שלהם במשותף.

היו"ר יואב קיש:

בסדר. זה דיברנו, בוודאי.

איתן כבל (יו”ר ועדת הכלכלה):

אמרתם את זה בכללי.

אתי בנדלר:

עוד הערה אחת קטנה. מדברים על כך שהתוספת הזאת חלה על בעל רישיון זעיר
שמבקש לשדר חדשות למרות שאיננו חייב. אני מבקשת להותיר לאותו בעל רישיון את
הבחירה, האם להחיל עליו את התוספת השלישית או את ההוראות מחוק הרשות השנייה
לגבי חברת חדשות?

היו"ר יואב קיש:

אין בעיה, הגיוני. אם הוא רוצה להתחיל ישר, זה רק מחמיר, ולכן אין בעיה.
מקובל. אוקיי, אז גם את זה נא להוסיף.

ואני מעלה להצבעה בעצם מסעיף 6 ואילך – ביטלנו את זה 7 – זה כולל סעיף 10,
עם התיקונים, לקריאה שנייה ושלישית.

לאה ורון:

כבר תצביע גם על הביטול של סעיף 7.

היו"ר יואב קיש:

וגם ביטול של סעיף 7, כמובן, וכל התיקונים שעשינו. מי בעד? שירים את ידו.

הצבעה

בעד סעיפים 6–10 – רוב

נגד – מיעוט

סעיפים 6–10, בכפוף לתיקונים, התקבלו.

היו"ר יואב קיש:

ההחלטה התקבלה. תודה.

אני לקראת סיכום של הישיבה, אני רוצה להגיד ככה. מה שהיום עשינו זה הגדרנו
כמה דברים. ראשית, את הנושא של החזקה צולבת בערוץ 24, שהנושא שעדיין - - -

אתי בנדלר:

אה, סליחה, דבר שחזרתי עליו חמש פעמים בערך, שצריך להגדיר מהם שידורי
חדשות.

היו"ר יואב קיש:

בסדר, לא עכשיו.

אתי בנדלר:

זה אבל חלק מהעניין הזה.

היו"ר יואב קיש:

לא בטוח שצריך. אמרנו שאת זה את תבדקי. את בעצמך אמרת שאת לא סגורה על זה.

אתי בנדלר:

לא, אני אמרתי שאני בטוחה שצריך שכשהצופה צופה בערוץ הוא ידע אם מדובר
בשידורי חדשות. ואמרתי מעבר לכך - -

היו"ר יואב קיש:

בתוספת אמרת.

אלידור בליטנר:

בהחלטה המקורית.

אתי בנדלר:

- - בהחלטה המקורית, הפסקנו את הקריאה - - -

היו"ר יואב קיש:

כן, ואמרת, בתוספת של נספח ד'.

אתי בנדלר:

נספח ד'. בגלל שהכותרת שלה הייתה נפסח התוכן, ואמרנו: אנחנו לא רוצים
להיכנס לתכנים. רק שהכותרת קצת מטעה, משום שהסעיף הראשון מדבר על - - - או
חדשות, לא משנה. על כל פנים, תוכנית חדשות יומית ומבזקי חדשות, שאורכם
יחדיו לא יעלו על ככה וככה וככה וכו'. עכשיו, אינני רוצה להכתיב להם כמה
מהדורות חדשות ישדרו.

היו"ר יואב קיש:

ברור שלא.

אתי בנדלר:

לא רוצה להכתיב כמה מבזקי חדשות. אני רוצה אבל שתוכניות חדשות, תוכניות
בענייני היום, יהיו מובדלות ומוגדרות, כדי שהצופה - - -

היו"ר יואב קיש:

אז אני מבקש ממך להכין סעיף בעניין הזה.

יונתן בייסקי:

אין לזה הגדרה קיימת בחוק הרשות השנייה?

זיו מאור:

אפשר להתייחס - - - של היועצת המשפטית? אפשר להגיב לזה?

היו"ר יואב קיש:

רגע. יש הגדרה קיימת לרשות השנייה?

קריאה:

יש הגדרה, אבל היא אומרת: שידורי חדשות הם שידורי חדשות.

אופיר ביתן:

- - - של חברת החדשות.

זיו מאור:

אני אסביר מדוע אני מתנגד להצעה הזו של היועצת המשפטית.

היו"ר יואב קיש:

לא, זיו, אני אגיד לך מה. הנקוד היא כזו: הרי לכם בסוף יהיה עורך חדשות,
שלתפיסתי מייצג חברת חדשות נפרדת לפי חוק הרשות השנייה, אותו עורך חדשות
שקיבל את העצמאות וכל הכלים. שידורים שתחת תקציבו ובניהולו צריכים להיות
מופרדים. אני לא נכנס עכשיו למה, אבל זו בעצם ההגדרה. מה שמבוצע מהתקציב
שלו, צריך להיות ברור שזה מסומן בצורה ראויה.

זיו מאור:

אני מזכיר לך שזה עשוי להזיק, היושב-ראש. הנקודה היא חשובה. המציאות הזו
שבה אנחנו רגילים, לדוגמה בתוכניות בוקר שאנחנו צופים בהן היום, שבשעות
מסוימות עוברים לאולפן אחר ויש אדם אחר שלבוש אחרת עם רקע אחר - - -

היו"ר יואב קיש:

לא ביקשתי את זה.

זיו מאור:

אני יודע. אבל המציאות הטבעית בעולם בלי רגולציה היא שלצורך העניין יש לנו
תוכנית מגזין, שהיא איננה תוכנית חדשות, ופתאום נכנס מבזק, אני לא מדבר
חלילה על פיגוע או על משהו שמצדיק פריצה, אלא ידיעה: קרה כך או קרה אחרת,
בנק ישראל הודיע על הריבית, המגיש של תוכנית המגזין אומר: אני רק רוצה
לעדכן כרגע על ידיעה חדשותית ולהודיע שכך וכך קרה, וחוזרים - - -

מיכל רפאלי כדורי:

לא, אני עוברת לחדר החדשות.

זיו מאור:

למה לעבור לחדר החדשות, זה יקר, זה מסרבל. מעבירים לו את המידע באוזנייה,
מזינים אותו לטלפרומפטר, הצופה קיבל את המידע ברגע שהוא בא, בצורה הכי
יעילה, הכי זולה מבחינת בעל הרישיון.

איתן כבל (יו”ר ועדת הכלכלה):

אני לא מבין אותך, מה זה עכשיו ועד כיתה.

מיכל רפאלי כדורי:

אז למה להפלות אותך מאחרים?

איתן כבל (יו”ר ועדת הכלכלה):

סליחה, מיכל. חדשות זה חדשות. זה לא לכבד את החדשות, במובן הזה - - -

זיו מאור:

למה החדשות צריכות - - -

היו"ר יואב קיש:

לא, אבל הוא צודק, כי תחשוב, הרי בנינו פה מערך נפרד של מערך חדשות. אני לא
רוצה שזה יתחיל להיות מישמש ולא יהיו קווים ברורים.

זיו מאור:

אם דיברנו על עצמאות חברת החדשות - - -

איתן כבל (יו”ר ועדת הכלכלה):

אני מציע שגם כן אם יש החמרה במזג האוויר, הוא יגיד לאנשים לקחת מטריות.

היו"ר יואב קיש:

מה הבעיה שאם יש אירוע שמצדיק פריצה של מבזק, אפילו שזה יהיה אותו קריין,
לא משנה, לא ביקשתי קריין נפרד.

איתן כבל (יו”ר ועדת הכלכלה):

זה אינטרס של הערוץ גם.

היו"ר יואב קיש:

יעלה הלוגו של החדשות שלהם, ובצורה ברורה יהיה לכולם ברור שמדובר בחדשות.

אתי בנדלר:

אני עושה לרגע הפסקות בשידורי התוכנית, ואני מבקש להעביר עכשיו הודעה
שקיבלתי מחדר החדשות – זה עם איזשהו נוסח, מה הסיפור?

זיו מאור:

אני מסביר מה הבעיה בצורה ממוקדת. ככל שהדבר הזה מגיע כאינטרס של בעל
הרישיון כדי להיות תחרותי ולשרת את הציבור בצורה טובה יותר לתפיסתו, זה עלא
כיפאק. ברגע שזה מגיע כחובה רגולטורית - - -

היו"ר יואב קיש:

לא, אבל אני אסביר לך מאיפה זה מגיע. זה מגיע מזה שאני רוצה תקציב נפרד
לחדשות. אני רוצה להיות מסוגל לפקח ולראות - - -

זיו מאור:

התכלית של התקציב הנפרד לחדשות היא למנוע מצב שבו אינטרסים שאינם אינטרסים
של לספק חדשות נפגעים כתוצאה ממעורבות כספית כזו או אחרת. אם מגיש של
תוכנית מגזין מקבל באוזנייה או בטלפרומפטר פריצה קטנה לידיעת חדשות וחוזר
מיד לשידור - - -

היו"ר יואב קיש:

אז מה הבעיה שיהיה - - -

זיו מאור:

שהדרישה הזו כדרישה רגולטורית עלולה לסרבל ולייקר את האופן שבו המידע
החדשותי יוגש.

היו"ר יואב קיש:

אז אני אומר בצורה הכי פשוטה, חברים: אני לא רוצה עכשיו בעשר דקות שנשארו
לפתור את הסעיף הזה.

איתן כבל (יו”ר ועדת הכלכלה):

זה לא נכון גם.

היו"ר יואב קיש:

היועצת המשפטית תכין סעיף. שמעת את הבעייתיות, אני בהחלט מתחשב בה. זאת
אומרת, אני לא מחפש לעורר קשיים רגולטוריים מצד אחד.

מירי נאור אליאס:

אנחנו מכירים את זה גם בפועל, שלפעמים יש תוכנית שמשודרת בשידור חי, והיא
תוכנית אקטואליה. וקורה משהו שדורש התייחסות, והפאנל מתייחס. אז פתאום
אנחנו נשנה לתוכנית חדשות? זאת אומרת, יש פה משהו - - -

היו"ר יואב קיש:

מה עושים בערוץ הגדול?

מירי נאור אליאס:

להם יש חברת חדשות, ואז יש איזשהו מעבר יותר מסודר.

קריאה:

יש חברה נפרדת.

איתן כבל (יו”ר ועדת הכלכלה):

בוודאי, איזה מין דבר זה.

מירי נאור אליאס:

פה כשזה לא חברה נפרדת זה יכול להיראות - - -

היו"ר יואב קיש:

אבל אתם חייבים לשמר את ההפרדה הזו. אין לי בעיה שזה יהיה אותו קריין, אבל
זה חייב להיות במסגרת - - -

איתן כבל (יו”ר ועדת הכלכלה):

תקשיבו, החבר'ה מערוץ 20 - - -

אתי בנדלר:

אולי מסתבר שאותה ידיעה חדשותית היא בדיוק משרתת את האינטרסים של בעל
הרישיון.

זיו מאור:

זו חובה אתית, ויש לך כלים נגד זה.

אתי בנדלר:

ואז הם יגידו לך: הפרתם את כללי האתיקה, אז תגידו: מה פתאום, זה לא היה
שידור חדשות.

זיו מאור:

המועצה דנה בזה.

היו"ר יואב קיש:

לא, אני מציע ככה: מכיוון שאני לא רוצה לדון באוויר, ואני מבין את
הבעייתיות, ופה אני פונה גם ליועצת המשפטית שלנו, את מבינה את הבעייתיות,
צריך להיות סעיף שכן מייצר מצד אחד את ההפרדה בין שידור רגיל של הערוץ
לשידור חדשות, אבל מצד שני לא מעורר עכשיו מהלכי רגולציה כבדים על הקיימים.

אתי בנדלר:

בסדר גמור.

בסאם ג'אבר:

אפשר שני משפטים?

היו"ר יואב קיש:

כן, בבקשה. היית שקט עד עכשיו, אני לא יכול להגיד לך לא.

בסאם ג'אבר:

כן, כי זה מחמם אותי.

אני חושב שהוא צודק. אני חושב שלבוא ולהתחיל תוכנית של מגזין, כמו שהוא
אמר, להתחיל להפריד ולהסתייג או לחשוש מלהעביר ידיעה, לדעתי זה לא מקצועי
וזה לא הוגן. ולמעשה גם בערוצים הקיימים הם נותנים את הידיעה הזו, אבל אולי
הם נותנים אותה בצורה אחרת, דרך מבזק או משהו אחר. אז גם שם מערבים את
הדברים.

אתי בנדלר:

לא, זה מאוד ברור.

היו"ר יואב קיש:

אוקיי. אין כוונה להקשות עליכם. מצד שני, אני חושב שכן יש כוונה לייצר פה
איזושהי הפרדה בין התוכן. כן.

מירי נאור אליאס:

בחוק יש סעיפים שמתייחסים להפרדה בתוכן. זאת אומרת, לזה שבעל רישיון לא
ישלב בשידוריו את עמדותיהם של בעליו וכו', לא רק בענייני חדשות אלא גם
בשידורים הרגילים. ולכן אני חושבת שהדאגה שלכם היא די מסתדרת כאן, כי החוק
ממילא קובע את זה. והוא קובע את זה ספציפית לחדשות, אבל הוא קובע את זה גם
לעניין שידורים רגילים. ולכן אם יש מגזין שמשלב בתוכו עשר דקות של משהו
שהוא חדשותי, הוא מוגן מסעיף אחר בחוק. לכן זה לא ממש חשש.

איתן כבל (יו”ר ועדת הכלכלה):

ממה נפשך, אם הידיעה היא חדשותית חשובה, אז יואילו מחדר החדשות למסור אותה.
אם היא דחקה או משהו, שיעבירו סטריפ.

זיו מאור:

אין חדר חדשות. יש אולפן אחד, צוות צילום אחד. זה לא כמו חדשות 2, שיושבים
בנווה אילן והאולפנים בתל אביב.

קריאה:

למה הם יושבים בנווה אילן?

זיו מאור:

אני מסכים שהם לא צריכים לשבת בנווה אילן, אבל זה לא הדיון כרגע.

קריאה:

אבל זה המצב.

איתן כבל (יו”ר ועדת הכלכלה):

תסלח לי, אנחנו יודעים, הוא לא צריך עכשיו, זה שמקריא את החדשות, לא צריך
לנסוע לתל אביב או לעלות לנווה אילן. הוא יושב כיסא ליד, שקופית - - -

טלי גונן:

אין בעיה, אז אפשר לבטל את הסעיף הזה. בוא נבטל. בוא נבטל. אנחנו בעד.

היו"ר יואב קיש:

טוב, חברים, אני לא רוצה להיכנס לדיון הזה. אני מסכם ככה: אנחנו מצביעים על
הסעיפים עד 10, כולל, בלי סעיף 7 שבוטל, עם ההתייחסויות שנאמרו. יש עוד
סעיף אחד שיעלה לדיון בנושא: האם יש צורך – וזה יעלה, והדיון הזה יתבצע
במלואו כשהסעיף הזה יבוא. וברור שאין לנו שום כוונה להכביד רגולטורית, ומצד
שני כן להביא להפרדה מהותית, שחשוב להבין, בין תוכן לחדשות. זה בעניין הזה.
אז מי בעד עד סעיף 10, כולל?

לאה ורון:

הצבעת.

היו"ר יואב קיש:

הצבענו כבר. לא זכרתי, סליחה.

יופי, אז אני רוצה רגע לחזור לסכם. לפני שאני מסכם, אתה רוצה להגיד כמה
מילים?

איתן כבל (יו”ר ועדת הכלכלה):

אם כבר כפית עליי להגיד.

היו"ר יואב קיש:

לא, לא כפיתי, I'm taking it back. אני יכול לקחת את זה? אני אקח את זה.
לקחתי?

איתן כבל (יו”ר ועדת הכלכלה):

תיקח.

היו"ר יואב קיש:

לקחתי, אוקיי. חמש דקות ואנחנו מסיימים.

אני רוצה לסכם. דיברנו על החזקה צולבת, ערוץ 24. הפתרון המסתמן הוא לאפשר
תחת הוראת השעה את המעבר. כאשר הנושא היחידי שאני עוד רוצה לבחון, וזה מול
הרשות השנייה, זה באמת האם זה יהיה מבוסס על החוק הקודם או במסגרת החוק
הנוכחי? ואני אומר לכם שאני לא רוצה להתבסס על החוק הקודם, ואתם צריכים
לעשות את העבודה, לבדוק איפה יש לכם בעיות עם החוק הנוכחי.

זה פותח פתח ליום רביעי, שביום רביעי כל הערוצים הזעירים ומשרדי הממשלה
נדון במגבלות של החקיקה של חוק הרשות השנייה, ומה לא רלוונטי לערוץ זעיר.

ערוצים מסחריים גדולים, גם לכם נדון בנושאים רגולטוריים בעייתיים, ונראה מה
אפשר לעשות בשביל להקל על רגולציה גם לערוצים המסחריים הגדולים.

שינינו את טבלת המדרוג ומדרגות למצב שיש לנו היום רק ערוץ זעיר וזעיר
ייעודי תחת 80 מיליון שקל הכנסת. מעל זה אנחנו מדברים על 12% של סוגה
עילית.

כרגע נושא חדשות הגדרנו שערוץ זעיר אינו מחויב להכין חדשות, אבל אם מכין
הגדרנו את החקיקה שתעמוד לנגד עיניו, כפי שפורט והקראנו אותה ואישרנו אותה
לקריאה שנייה ושלישית. יש עוד סעיף אחד שאת צריכה להכין לנו לבדיקה בנושא:
האם נדרשת הפרדה בין חדשות ללא חדשות ואיך עושים את זה? זה לגבי הנושא של
החדשות.

ומעל 350 מיליון שקלים תהיה חובה גם של תקצוב 68 מיליון שקלים. מתחת לזה,
רק לעמוד בהגדרות של החקיקה של הרשות השנייה. ולגבי חדשות, כמובן שאם ערוץ
זעיר רוצה מלכתחילה לעמוד בחקיקה של הרשות – יעמוד, ללא המגבלה הכספית,
כמובן.

זה בגדול על רגל אחת מה שהספקנו לעשות היום. יכול להיות ששכחתי משהו – כן,
נושא שידורי חדשות שלא בשפה העברית. גם אותם ייתרנו שלא יהיו מירושלים,
ובעניין הזה דיברנו על כך.

זה משאיר לנו ליום רביעי דיון מאוד חשוב. חברים, עד שעות מאוחרות, אני כבר
אומר, אני לא רוצה להטעות משהו, זה יכול להסתיים מאוחר מאוד בלילה. ובעניין
הזה תבואו מוכנים, נדאג לסנדוויצ'ים ושתייה, בניגוד לפעם הקודמת.

ואני מבקש רק שאת העבודה הזו במקביל יכינו במשרדי הממשלה עד יום ראשון.
ופנינו למועצת הכבלים והלוויין ודרך משרד המשפטים, לבדוק דחייה בנושא
ההחלטה. ודבר אחד שעוד לא הספקנו לדון בו זה כל הקשור להתחייבויות עבר,
ואיך אנחנו דנים בהן במסגרת הוראת המעבר. גם זה נמשיך לדון.

ובקשה אחרונה: אם יש נושא ששכחתי, שהבטחתי שנדון בו בין קריאה ראשונה
לשנייה ושלישית, נא להציף למנהלת הוועדה, שייכנס להמשך הדיונים. עכשיו אני
סוגר.

מיכל רפאלי כדורי:

אבל ביקשת.

היו"ר יואב קיש:

לא, זה למנהלת הוועדה.

תודה רבה, הישיבה סגורה.

הישיבה ננעלה בשעה 15:28.
