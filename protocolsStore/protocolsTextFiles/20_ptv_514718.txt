הכנסת העשרים

מושב רביעי

פרוטוקול מס' 5

מישיבת הוועדה המשותפת לוועדת הכלכלה ולוועדת הכנסת לדיון בהצ"ח משק החשמל

(תיקון מס' 16 והוראת שעה) (רפורמה במשק החשמל), התשע"ח-2018 (מ/1244)

יום חמישי, כ"ט בתמוז התשע"ח (12 ביולי 2018), שעה 9:30

סדר היום:

1. הצעת חוק משק החשמל (תיקון מס' 16 והוראת שעה) (רפורמה במשק החשמל),
התשע"ח-2018 (מ/1244)

2. בקשה לדיון מחדש מאת חה"כ איתן כבל ודיון מחדש בסעיף 8(ב) להצעת החוק –
הוספת סעיף 7א לחוק העיקרי לעניין שיקולים של איכות הסביבה ובריאות הציבור

3. בקשה לדיון מחדש מאת חה"כ איתן כבל ודיון מחדש בסעיף 50(ב) לחוק העיקרי
בנושא גרימת נזק

נכחו:

חברי הוועדה:

איתן כבל – היו"ר

שולי מועלם-רפאלי

איילת נחמיאס ורבין

רועי פולקמן

נורית קורן

חברי הכנסת:

דודי אמסלם

יעל כהן-פארן

מיכאל מלכיאלי

מוזמנים:

  ------------------------------------------------------------------------
  אודי אדירי    –   מנכ"ל משרד האנרגיה
  ------------- --- ------------------------------------------------------
  דרורה ליפשיץ  –   יועמ"ש, משרד האנרגיה

  דרור וגשל     –   מח' ייעוץ וחקיקה, משרד המשפטים

  שי אגמון      –   מתמחה, מח' ייעוץ וחקיקה, משרד המשפטים

  שי באב"ד      –   מנכ"ל משרד האוצר

  יודפת אפק     –   סגנית בכירה למנהל הרשות, משרד האוצר
  ארזי              

  אפרת נחלון    –   עו"ד בלשכה המשפטית, משרד האוצר

  אפרת פרוקציה  –   סגנית היועץ המשפטי במשרד האוצר, משרד האוצר

  אמיר רשף      –   רכז אנרגיה ותשתיות באגף תקציבים, משרד האוצר

  איתי כהן      –   רכז חשמל ברשות החברות הממשלתיות, משרד האוצר

  עינב אהרוני   –   לשכה משפטית, המשרד להגנת הסביבה

  רעות רבי      –   אגף איכות אויר, המשרד להגנת הסביבה

  אסף אילת      –   יו"ר רשות החשמל, רשות החשמל

  חרות חסיד     –   עורך דין רשות החשמל, רשות החשמל

  מיכאל מקייה   –   יועמ"ש רשות החשמל, רשות החשמל

  נורית פלתר    –   ראש אגף אסטרטגיה ובקרת מדיניות, רשות החשמל
  איתן              

  עופר בלוך     –   מנכ"ל חברת החשמל, חברת החשמל

  רם ארליכמן    –   סמנכ"ל ייצור ואנרגיה, חברת החשמל

  גרשון ברקוביץ –   סגן היועצת המשפטית לפעילות במשק החשמל, חברת החשמל

  עינב חשאי     –   מנהל תחום רגולציה וקשרי ממשל, חברת החשמל

  יעל נבו       –   היועצת המשפטית של חברת החשמל, חברת החשמל

  גיל דותן      –   מנהל יחידת ניהול המערכת, חברת החשמל

  אורן הלמן     –   סמנכ"ל שיווק ורגולציה, חברת החשמל

  אמיר ליבנה    –   מנהל האסטרטגיה והשינוי המבני ועוזר בכיר, חברת החשמל

  דוד (מיקו)    –   יו"ר הארגון הארצי, ועד עובדי חברת החשמל
  צרפתי             

  אהרון אברך    –   יו"ר ועד אקדמאים, ועד עובדי חברת החשמל

  שחר הררי      –   יועץ פיננסי וכלכלי, ועד עובדי חברת החשמל

  אילן פנחס     –   יו"ר הועד הצפוני, ועד עובדי חברת החשמל

  אוריאל        –   כלכלן, רשות ההגבלים העסקיים
  סיטרואן           

  יעל שיינין    –   עו"ד, רשות ההגבלים העסקיים

  עמיר שקד      –   לשכה משפטית, רשות מקרקעי ישראל

  אייל כהן      –   מנהלת תחום סביבה וקיימות, פורום ה-15, מרכז השלטון
                    המקומי

  מירה סלומון   –   יועצת משפטית, מרכז השלטון המקומי

  רפי רייש      –   יועץ לעיריית חדרה, מרכז השלטון המקומי

  מאיר רובין    –   מנכ"ל, פורום קהלת

  מיכל שמעון    –   נציגת פורום קהלת

  עמית קריספין  –   יועץ, פורום יצרני חשמל פרטי מגז טבעי

  יוסף כהן      –   מזכיר הוועדה לענייני אנרגיה בשבת

  יעקב משה שדמי –   איגוד רבני ערים וקהילות

  נדב נריה      –   ישראל 2050 תנועה חברתית כלכלית מבית התאחדות הסטודנטים

  תהילה פינק    –   שדלן/ית (משרד עו"ד ארנה לין ושות'), אינה מייצג/ת
  בנישו             לקוחות בדיון זה (לקוחות קבועים נוספים שנושא הישיבה
                    נוגע אליהם באופן ישיר: ארגון עובדי חברת החשמל לישראל
                    הוועד הארצי)

  יהושע שלמה    –   שדלן/ית (גורן עמיר יועצים בע"מ), מייצג/ת את פורום 15
  זוהר              הערים העצמאיות

  שגיא אהרון    –   שדלן/ית (קונטקטי בע"מ), מייצג/ת את PC Rotem

  רפאל גרסון    –   שדלן/ית (אימפקט (ל.א.ב) בע"מ), מייצג/ת את חברת החשמל
  ------------------------------------------------------------------------

ייעוץ משפטי:

אתי בנדלר

נעמה דניאל

מנהל/ת הוועדה:

לאה ורון

רישום פרלמנטרי:

ס.ל., חבר תרגומים

1.  הצעת חוק משק החשמל (תיקון מס' 16 והוראת שעה) (רפורמה במשק החשמל),
      התשע"ח-2018 (מ/1244)

2.  בקשה לדיון מחדש מאת חה"כ איתן כבל ודיון מחדש בסעיף 8(ב) להצעת החוק –
      הוספת סעיף 7א לחוק העיקרי לעניין שיקולים של איכות הסביבה ובריאות
      הציבור

3.  בקשה לדיון מחדש מאת חה"כ איתן כבל ודיון מחדש בסעיף 50(ב) לחוק העיקרי
      בנושא גרימת

4.  

היו"ר איתן כבל:

בוקר טוב. גברתי מנהלת הוועדה, היועצת המשפטית, היועצות המשפטיות, רשמת
פרלמנטרית, ברוכה הבאה, דובר. אנחנו בשידור וכמדי יום גם היום, יום חמישי,
אנחנו פותחים את היום בהקראה של שיר, אז ברשותכם. אל תהיו זחוחים, עוד לא
סיימנו.

אני מבקש להקריא את שירה של שירלי אברהמי. שירלי אברהמי, ירושלמית בת כפר
ויתקין, התחילה לכתוב שירים לאחרונה וכעת מוציאה ספר ובו שירים שרובם נכתבו
בחודשים האחרונים, שירים וציורים, שהם פרי לימודי ציור שהחלה לפני כמה
שנים. 'להביט אל האור' הוא ספרה השלישי, אחרי 'אחרון מכתבו ילבין', ספר
עיון ו'מטבעות הזיכרון', ספר פרוזה. בכנסת היא מנהלת את יחידת כת"ף, לפני
כן מנהלת הממ"מ ומנהלת ועדת העבודה, הרווחה והבריאות, מלמדת במחלקה למדע
המדינה באוניברסיטה העברית, נשואה ואם לשלושה.

'חיי נישואין'

הָעֲנָנִים הֵם קֶסֶם הַמַּיִם,

הַתְּלוּיִים בַּשָּׁמַיִם מֵעַל,

הָחֲיִים הֵם קֶסֶם הַיֶּדַע

שֶׁנִהְיֶה, וְשֶׁפַּעַם נֶחְדָל.

כְּמוֹ הֶעָבִים, גַּם לָנוּ יָמִים

שְׁחוֹרִים, אֲפוֹרִים, לְבָנִים,

יְמֵי הַכִּבְשָׂה, יְמֵי הַנּוֹצָה, יְמֵי הַגְּשָׁמִים וְהַטַּל.

וּכְמוֹ הַבָּרָק וְהָרַעַם

יְמֵי חֶשְּכַת סַעַר וִיְמֵי שַׁלְוַות תְּכֵלֶת יֵשׁ,

ראשִׁי עַל כְּתֵפְךָ. יָדִי בְּיַדְךָ. וְסִיר עַל הָאֵשׁ.

שיר שני: 'כבר'.

כְּבָר הִסַעְנוּ שְׁנִיצֶלִים אֶל הַבָּסִיס

וְדָאַגְנוּ בַטִּיוּל הַגָּדוֹל.

יָעַצְנוּ, הִצַעְנוּ, חִיבַּקְנוּ, שִׁחְרַרְנוּ,

אֲבָל יֶלֶד – צָרִיךְ לֶאֱכוֹל.

קוּפְסָאוֹת פְּלַסְטִיק יוֹצְאוֹת לְדַּרְכָּן

וְחוֹזְרוֹת עִם סַלֵי הַכְּבִיסָה

שְׁמַע, בְּנִי: נְקֵבַת-הָאָדָם אֶת הַגּוּר שֶׁהָרְתָּה

לְעוֹלָם לא תּוֹצִיא מִכִּיסָהּ

תודה רבה לכם, תודה לשירלי, ואללה, יש גם אנשים מוכשרים בכנסת ובכלל אני
אומר, הנה, יש לכם, עובדי חברת החשמל, אם יש מי מכם מוכשר לא רק בחשמול, אז
מוזמן, אני תמיד אשמח.

קריאה:

יש המון.

היו"ר איתן כבל:

אז אני אשמח, הנה אני מאתגר אתכם. ברשותכם, אני רוצה להזכיר את הנושאים
שעומדים לפתחנו. הנושאים האלה, אינני מתכוון להרחיב אותם, מה שסיכמנו אתמול
פלוס מינוס יהיה, אני אפתח עם הבקשות לרביזיה, כדי שיהיה לנו את ה - - -

אתי בנדלר:

כרגע, אדוני, יש רק בקשה אחת בסדר היום.

היו"ר איתן כבל:

כן, אני יודע, גברתי, ותתפלאי שיהיו עוד.

אתי בנדלר:

וואו, לא הייתי מאמינה.

היו"ר איתן כבל:

אז, ברשותכם, יש לנו את הרביזיה שהוגשה על ידי?

אתי בנדלר:

אדוני.

היו"ר איתן כבל:

נכון, בעניין, תזכירי לי רק מה זה.

אתי בנדלר:

'ככל הניתן', השיקולים הסביבתיים של השר.

היו"ר איתן כבל:

יפה. זה אחת. דבר שני, אני אאפשר ליועץ המשפטי של חברת החשמל להגיש רביזיה
לגבי סעיף 50, זה גם בהסכמת משרדי הממשלה, הם הורידו מילה, הם רוצים להחזיר
אותה.

אתי בנדלר:

אדוני, היועץ המשפטי של חברת החשמל, עם כל הכבוד, איננו יכול להגיש בקשה.

היו"ר איתן כבל:

לא, אני לא התכוונתי שהוא יציג את זה, אני אומר לבקשתם, הממשלה, הם באו
בדברים ואני מסכים להעלות את הרביזיה. זה ברור, יקירה.

אתי בנדלר:

מי מגיש את הבקשה?

היו"ר איתן כבל:

אני.

אתי בנדלר:

אתה, אוקיי.

היו"ר איתן כבל:

אני רק אומר שאני אאפשר לו - - -

אודי אדירי:

איזה סעיף זה?

אתי בנדלר:

אני מניחה שמדובר על הנזק ונזק ישיר, נכון?

היו"ר איתן כבל:

נכון. אני צריך כבר להגיד לכם את הסעיפים? חשבתי שאתה אמור לזמר את זה.

אפרת נחלון:

זה סעיף 50 לפקודת מסילות הברזל, זה סעיף 50 לחוק העיקרי שאותו - - -

היו"ר איתן כבל:

אפרת, מה את מתנצלת? סעי קדימה.

אפרת נחלון:

נסעתי.

היו"ר איתן כבל:

דבר נוסף, אני רוצה להזכיר לכם שאנחנו נפתח עם העניין של החשמל הכשר, אני
רוצה להוריד את זה מסדר היום. יש סיכום שאני יודע לחיות איתו, ברוח הדברים,
פלוס מינוס, שסיכמנו אותם ויש את הנושאים שמונחים כאן לפתחנו. סעיף 5,
שאנחנו אמורים להקריא אותו בנוסח היותר נהיר, ויש את הסעיפים הנוספים, הם
לא רבים. אני אומר לכם, לא יאוחר מן השעה 12:00, לכן אני לא אאפשר יציאה מה
שנקרא מגבולות הגזרה, אנחנו כבר הקראנו כמעט את הכול, או את הכול, אני אומר
בזהירות, כדי שאם יש דברים שאנחנו - - -

לאה ורון:

סעיפים של חובת הדיווח.

היו"ר איתן כבל:

כן, אבל הכוונה שלי שבגדול אנחנו כבר בסוף המהלך. הבוקר הפציצו אותי מפורום
ה-15, מזל שזה רק 15.

רפי רייש:

זה לא רק אנחנו.

היו"ר איתן כבל:

והצליחו לדבר, זאת אומרת פורום ה-15 הצליח לדבר עם יו"ר מרכז השלטון המקומי
ולהוציא מכתב ביחד איתו. מעניין מה הוא קיבל אם הוא הסכים להוציא את
ה - - - אוקיי, אבל מה שאני אומר, רפאל, אני חוזר ואומר וחשוב לי, אודי
אדירי, אמיר ושאר נציגי הממשלה, אני רוצה לשם הגילוי, השר הממונה, שר
הפנים, הרים אליי טלפון בעניין וניסה לדבר אל לבי כדי לסייע בעניין הזה,
ואני אמרתי לו ואומר כאן לכולם את אשר אמרתי לכם ואשוב ואומר, הנושא שאתם
מבקשים לא יכול להיות נידון או נדון על קו הסיום. זה נושא שהייתם צריכים
לבוא בדין ודברים עם המדינה, כי הוא לא פשוט, אני מזהה בו מצד אחד דברים
נכונים וטובים, אבל גם בעיות גדולות מאוד.

אתם מבינים אותי, חבריי חברי הכנסת? במובן הזה, שוב, יכול ויהיה, אינני
פוסל את האפשרות הזו, אבל באופן שזה מונח כאן לפנינו אנחנו עלולים מה שנקרא
לבוא לברך ונמצא את עצמנו מקללים, אפרופו הפרשה הקודמת, ששם התוצאה הייתה
הפוכה. אני אאפשר לך להתייחס לדברים כמובן, כבר הגעת ושוב הגעת גם עם - - -

רפי רייש:

אייל. ויכול להיות שהוא ייצא באמצע כי אשתו בחודש תשיעי.

היו"ר איתן כבל:

קודם כל בשעה טובה. זה מראה על דבקות במשימה.

קריאה:

וכבוד אליך, כבוד היושב ראש.

היו"ר איתן כבל:

אני חושב שזה בעיקר בגלל ה-15, יותר ממני. אבל על הכיפק, באמת שיהיה במזל
טוב, בעזרת ה'. אמן כן יהי רצון.

אלה הם פני הדברים פלוס מינוס. אז אנא בואו ניכנס לתוך המסגרת עליה אנחנו
דיברנו וברשותך, גברתי, אנחנו נפתח עם הרביזיות, אם אין לך התנגדות.

אתי בנדלר:

עם הרביזיה.

היו"ר איתן כבל:

אני התכוונתי הרביזיה שאנחנו נוסיף עליה עוד רביזיה.

לאה ורון:

אז צריך לפרסם את זה בסדר היום, כמו שאדוני ודאי יודע.

היו"ר איתן כבל:

כן, בגלל זה אני מבקש להעלות את זה עכשיו כדי שיהיה לנו את חצי השעה - - -

לאה ורון:

לא, זה לא עובד ככה, זה עובד שקודם שמים על סדר היום ואז פותחים את זה.

היו"ר איתן כבל:

לא, אני לא פותח אותה, נשמה, אני אומר שאנחנו - - -

אתי בנדלר:

כרגע אפשר לדון ברביזיה אחת בלבד.

היו"ר איתן כבל:

נכון, אני יודע. כוונתי, יש רביזיה אחת שנסיים אותה עכשיו, יש רביזיה שאני
מעלה אותה - - -

לאה ורון:

ועל השאר אתה מבקש ממני לפרסם בסדר היום.

היו"ר איתן כבל:

מבקש להעלות אותה כדי שבעוד חצי שעה אנחנו נוכל ל - - -

אתי בנדלר:

גם לא כל כך ברור מה עם ברושי.

היו"ר איתן כבל:

בסדר, אני אדבר עם - - -

אתי בנדלר:

לא, היא צריכה לדעת אם לפרסם את זה על סדר היום או לא.

רועי פולקמן (כולנו):

מה זאת אומרת? אם יש הסתייגות של ברושי שלדעתי נשארה, כי דיברנו עליה,
נצביע עליה עכשיו.

אתי בנדלר:

לא, אני חוזרת שוב ואומרת, הסעיף הוצבע, עכשיו מבקש ברושי לשנות את הסעיף,
נכון? מה זה הסתייגות? זו הצעה שנדונה בוועדה ולא התקבלה. כדי לדון בהצעתו
צריכים לפתוח את הסעיף מחדש, צריכים דיון מחדש.

לאה ורון:

ואז הצעתו לא תתקבל ואז - - -

מיכאל מלכיאלי (ש"ס):

או שהיא תתקבל.

לאה ורון:

או שהיא תתקבל, נכון.

היו"ר איתן כבל:

אבל הוא לא פה כדי להציג אותה.

אתי בנדלר:

אז אי אפשר להגיש הסתייגות כי הדיון בסעיף נגמר.

רועי פולקמן (כולנו):

אחלה, מצוין, אז הכול בסדר.

אתי בנדלר:

ולכן צריכים את הבקשה לדיון מחדש.

לאה ורון:

אבל אולי בכל זאת אני אשים אותה על סדר היום, אולי הוא ימצא מישהו שיציג לו
את זה וגמרנו?

היו"ר איתן כבל:

טוב, שימי אותה על סדר היום ומקסימום אני - - -

לאה ורון:

כן כן, לא לא, מקסימום לא יהיה מי שיציג אותה, אבל לפחות שלא נפרסם - - -

היו"ר איתן כבל:

את צודקת, גברתי, כדי שלא יהיה טורח ציבור מיותר. אז ברשותכם אני מבקש קודם
כל להעלות את - - -

אתי בנדלר:

איפה הנוסח?

היו"ר איתן כבל:

קודם כל מי בעד העלאת הרביזיה? ירים את ידו. תודה. הרביזיה - - -

אתי בנדלר:

הוספת סעיף 7א. צריכים לעשות הפסקה של שתי דקות כי יכול להיות שהם גם יבקשו
רביזיה לגבי איזה שהוא נושא.

היו"ר איתן כבל:

אז הפסקה של שתי דקות ואני אתקשר לברושי.

(הישיבה נפסקה בשעה 09:45 ונתחדשה בשעה 09:47.)

היו"ר איתן כבל:

בוקר טוב לכם, שוב. פולקמן.

רועי פולקמן (כולנו):

אני אסביר. מאיר, שאני מאוד מכבד אותו, בא מקהלת, שזה ארגון לובי על הכיפק,
אמור להיות במידה מסוימת מקצועי, הוא אומר לי 'תשמע, אני רוצה לעדכן את בנט
שעכשיו הסיפור עם תחנות השחלוף לגז', שאני בהחלט חושב שלגיטימי שננהל על זה
פה דיון, כולל עמדתו של מאיר, אבל עכשיו זה משחק פוליטי, 'אני אסביר לבנט
שהוא צריך להגיש ערער, שצריך למשוך זה, שצריך לעשות ככה'. אז אם אתה עושה,
אם הוא שחקן פוליטי, אחלה, אז שיגיד.

מיכאל מלכיאלי (ש"ס):

אנחנו קוראים לשר בנט שיתרכז בניהול משרדו.

רועי פולקמן (כולנו):

מאיר, אני יו"ר סיעה בקואליציה, את הפוליטיקה גם אני יודע לנהל, זה הכול.

היו"ר איתן כבל:

יקירי, בוא נעשה סדר. אם יסתבר - - -

רועי פולקמן (כולנו):

אני מדבר עם סמוטריץ, עם בנט, זה תפקידי, לא תפקידך.

היו"ר איתן כבל:

שנייה, יקירי. קודם כל בוא נרגיע. מאיר, הצלחת כבר, גרמת לסערה.

רועי פולקמן (כולנו):

לא, על הבוקר.

היו"ר איתן כבל:

אתה יכול להעלות את זה לפייסבוק. נא לשבת. חבר'ה, די, מה קורה? רק התחלנו.
אני רוצה להבהיר, רועי, חשוב לי שתקשיב. אם יסתבר, אני אביא את זה לפתחה של
היועצת המשפטית, אם היא תגיד 'סליחה, אתה הוסמכת', יסלח לי אדוני, מה קרה?

אתי בנדלר:

אני לא עקבתי אחרי הסערה.

היו"ר איתן כבל:

גם לי אין מושג על מה מדובר, אני רק יודע שאפשר לחתוך את זה והם יכולים
להעלות את זה בפייסבוק של קהלת.

אתי בנדלר:

אני לא יודעת על מה מדובר, אדוני.

היו"ר איתן כבל:

עזבי את זה, נבחן את זה אחר כך, אם יסתבר שיש כאן ספק ספיקא, כמו שאנחנו
אומרים, לעניין הזה, נכנס את הוועדה, חמש דקות, תודה רבה, שלום עלייך נפשי.
מה העניין? תודה רבה לכם. אז אנחנו נפתח ברשותכם באותה רביזיה שכבר הוצבעה.

לאה ורון:

חבר הכנסת כבל, תקריא והכול בסדר.

היו"ר איתן כבל:

אוקיי, למען הסר ספק אני שוב מעלה את בקשת הרביזיה. מי בעד הרביזיה? הצעת
חוק משק החשמל (תיקון מספר 16 והוראת שעה), רפורמה במשק החשמל,
התשע"ח-2018, בקשה לדיון מחדש מאת חבר הכנסת איתן כבל בסעיף 8(ב) להצעת
החוק, הוספת סעיף 7א לחוק העיקרי, לעניין שיקולים של איכות הסביבה ובריאות
הציבור. מי בעד? ירים את ידו. תודה. הבקשה לרביזיה אושרה.

הצבעה

בעד – רוב

נגד – מיעוט

נמנעים – אין

הבקשה לרביזיה לדיון מחדש בסעיף 8(ב) להצעת החוק – אושרה.

היו"ר איתן כבל:

עכשיו, בבקשה, בואי רק נזכיר לעצמנו.

אתי בנדלר:

הנוסח המקורי שהובא לדיון בוועדה עניינו בשיקולים של איכות הסביבה ובריאות
הציבור, הוספת סעיף 7א לחוק העיקרי ובו, בהתאם להצעה, השר מוסמך במסגרת
הפעלת סמכויותיו לפי חוק זה ולשם קידום מטרות החוק לשקול גם שיקולים של
איכות הסביבה ובריאות הציבור וכאן נוספו המילים 'ככל שהדבר ניתן'. לאחר
שהוועדה דנה בנוסח המוצע היא החליטה להשמיט את המילים 'ככל שהדבר ניתן'. על
כך משרד האנרגיה הרגיש שמא השמטת המילים האלה 'ככל שהדבר ניתן' - - -

היו"ר איתן כבל:

מחלישה את ה - - -

אתי בנדלר:

להיפך, מחזקת את השיקול של השיקולים הסביבתיים.

היו"ר איתן כבל:

הרצאתה של דרורה מאמש.

אתי בנדלר:

כן. ונדברנו בינינו למצוא נוסח שיפיג את חששותיהם. אחרי שסיכמנו את הנוסח
החליפי אדוני החליט להגיש את הבקשה לדיון מחדש ולכן נוסח הסעיף כרגע עומד
מחדש לדיון.

היו"ר איתן כבל:

אוקיי. גברתי, הגעתם לאיזה נוסח?

דרורה ליפשיץ:

יש לנו הצעה לנוסח.

היו"ר איתן כבל:

דרורה, בבקשה. רק אני מבקש, יש כאן רשמת חדשה, אני מאוד מאוד מבקש, שם,
משפחה ותפקיד.

דרורה ליפשיץ:

אנחנו רוצים להוסיף בסעיף 7א המוצע את המילים 'בין היתר', כלומר שהשר
מוסמך, במסגרת הפעלת סמכויותיו לפי חוק זה ולשם קידום מטרות החוק לשקול בין
היתר גם שיקולים של איכות הסביבה ובריאות הציבור. אנחנו מוותרים על התוספת
'ככל שהדבר ניתן'. מוסכם על כולם שהפרשנות המשפטית היא שמדובר בסמכות רשות
ולא בסמכות חובה, שהשר רשאי במסגרת שיקוליו וזה לא רשאי במובן שהוא חייב.

היו"ר איתן כבל:

אוקיי, תודה. הערות? תודה. אני מצביע על הנוסח החדש כפי שהוקרא על ידי
היועצת המשפטית של משרד האנרגיה, דרורה. מי בעד? ירים את ידו. תודה. הסעיף
אושר.

הצבעה

בעד – רוב

נגד – מיעוט

נמנעים – אין

סעיף 8(ב) להצעת החוק (הוספת סעיף 7א לחוק העיקרי) – אושר.

היו"ר איתן כבל:

עכשיו אנחנו נעבור לחשמל כשר. אתה רוצה, ברשותך?

לאה ורון:

בינתיים אני אומר שחבר הכנסת מלכיאלי הצביע ומצביע במקום חבר הכנסת וקנין.

היו"ר איתן כבל:

ברשותכם, אני אאפשר לאדוני לומר כמה מילים, אני רוצה רק לומר כך, בימים
האחרונים העלו חברי הכנסת יעקב אשר וחבר הכנסת מלכיאלי את עניין הסדרת נושא
חשמל כשר, או חשמל בשבת, כל אחד לפי ההודעה לעיתונות שלו יחליט מה שהוא
רוצה.

מיכאל מלכיאלי (ש"ס):

תלוי באיזה עיתון.

היו"ר איתן כבל:

היא הנותנת, אני אומר את זה.

אתי בנדלר:

ומועדים.

היו"ר איתן כבל:

נכון. התנהל שיג ושיח, שאני מקווה שהייתה לי זכות להוביל את הפשרה שיודעת
למסגר את העניין הזה. יחד עם זאת, לפני שאני מאפשר לאדוני וגם כמובן אם חבר
הכנסת מלכיאלי ירצה לומר כמה מילים, אני בוודאי אאפשר לו, אני רק רוצה
להבהיר, אסף, כדאי שתקשיבו לי בעניין הזה, כי לדעתי זה נוגע אליכם מאוד,
נקודת המוצא היא כזו, שלפני שאנחנו צוללים אל תוך התהליך, אמר יושב ראש
רשות החשמל, אסף אילת, שכבר היום יש ביכולתה של הרשות לפעול ולספק חשמל
שבת. יש מגוון רחב של עניינים כאלה ואחרים.

יתרה מכך, בהמשך לשיג ושיח, כפי שאמרתי, שהיה עם חברי הכנסת מלכיאלי ויעקב
אשר, אמרתי בצורה מפורשת שכל מי שירצה השגחות מהשגחות שונות, כמו שיש בד"ץ
זה, בד"ץ זה, בד"ץ זה, וכל אחד סידר לעצמו בד"ץ, כל עניין - - - אסף אילתי,
חשוב לי שתהיה קשוב אליי, כי אני עצמי לא רוצה לשגות. אני אמרתי ואמרתי זאת
בצורה ברורה, שאני לא אאפשר, ומבחינתי ייקוב הדין את ההר, למרות שאני בעד
המהלך, שכל תוספת שהיא מעבר ליכולות שמציגה רשות החשמל דרך הכללים שלה,
מעבר לשיקולים כאלה ואחרים שאפשר לעשות אותם והרשות יכולה להחיל את זה על
עצמה, כל מה שמצריך הוצאות מעבר, הם יושתו על המבקשים. חד משמעית זה לא
ייפול על גבם וכיסם של הצרכנים באותו אזור. קודם כל, איך אומרים? שלא תיפול
שגגה, שהדברים האלה נאמרים באופן ברור ויושבים על אדני ברזל.

בנוסף, כיוון שיש בעיה, בוודאי כשאתה מביא את זה בדקה ה-90, להכניס את
העניין הזה אל תוך החקיקה הראשית, אבל כיוון שליבנו פתוח בעניין הזה ויש
לנו עניין לבוא ולדבר בשפה שמקדמת את העניין הזה, אני הצעתי שבדברים שאני
אקריא מעל בימת הכנסת, את הדברים שתכין לי חברתי המהוללת, היועצת המשפטית
והמשנה ליועץ המשפטי, שיהיה נוסח שהוא יוכן על ידי רשות החשמל, ותיכף גם
נשמע אותו, שיש בו סוג של הבטחה שלטונית, ואז, למדתי מהעבר שלי שאפשר, כשיש
הליך בעייתי, למצוא לו את ה - - - אז מצאנו גם כאן, אני חושב, אוכלים את
העוגה ומשאירים אותה שלמה. אתה במקרה בא לבן אדם שאני מברך, אני לא
מהמושכים לאחור, אלא מבקשים לסייע. לכן בעניין הזה אני רוצה לומר שאנחנו
נעלה זאת בתוך דברי ה - - - יש סיכום דברים, אני לא רוצה לומר הסכם, אלא
סיכום דברים שנעשה על ידי חברי הכנסת, שיהיה לכם גם את הזמן עד העלאת הנושא
במליאה לבוא בדברים עם חברי הכנסת, לראות שבאמת הסיכום יושב על אדני ברזל
מבחינת שמבינים זה את זה ושהדברים אכן מתכתבים עם העניין הזה.

ועדת הכלכלה גם, בעזרת ה', כחלק מהפיקוח והליווי שהיא תעשה לעניין, היא גם
תוודא שאכן הדברים הולכים ומתקדמים ברוח ההסכמות האלה. עד כאן. עכשיו,
אדוני, אם ירצה להתייחס בקצרה, שם ותפקיד, בבקשה.

יעקב משה שדמי:

שמי יעקב משה שדמי, אני רב של קהילה בתל אביב ויש לנו פורום של 40 רבנים
וראשי קהילות, רבני ערים, ואנחנו מתעסקים, כשהיושב ראש דיבר, הנושא הזה
נכנס עכשיו בזמן האחרון, אנחנו כבר כמה וכמה שנים מתעסקים בנושא הזה. זה
התחיל מהסיפור של הגנרטורים, הרצון לחשמל כשר בשבת. לפי הפגישות שלנו עם
ראשי חברת החשמל, מר יפתח רון טל ואחרים, הם טוענים שמדובר על כ-100,000
צרכנים, שזה מספר לא מבוטל של אנשים שצורכים היום, נכון לשבת רגילה,
שצורכים את החשמל הכשר, היום זה על ידי גנרטורים ומצברים. הבעיה המרכזית עם
הגנרטורים, שהם לא בטיחותיים, מאוד לא בטיחותיים ומסכנים חיי אדם.

אנחנו עובדים מול חברת החשמל כבר כמה שנים. יש לנו פה הצעת חוק, לא שלנו,
של חבר כנסת, שהוצעה פה, אפשר להעביר את זה לכבודו. הוצע פה בכנסת ה-20,
אני לא יודע איפה זה אוחז, זו הצעת חוק שהייתה אמורה להסדיר את נושא
הגנרטורים, זה כנראה, כמו כל הצעות החוק הפרטיות היא נתקעה באיזה שהוא
מקום, אני לא יודע איפה זה אוחז, אבל זו הייתה הצעת חוק שהייתה אמורה
להסדיר את הנושא של הגנרטורים באופן חוקי ושהכול יתנהל על פי כללים - - -

היו"ר איתן כבל:

זו הצעת חוק שהגיעה עוד לפני ימי הזוהר של מכלוף מיקי זוהר, לכן היא עוד לא
קודמה. עכשיו הוא בימים שהוא יכול להעביר מה שהוא רוצה, אז מי יודע.

יעקב משה שדמי:

אני לא בא מהצד הפוליטי, אני אומר - - -

היו"ר איתן כבל:

לא, בסדר.

יעקב משה שדמי:

אבל לא רק הוא חתום על זה, גם משה גפני חתום על זה וכמה וכמה אנשים ש - - -

היו"ר איתן כבל:

כן, אני יודע. ברור.

יעקב משה שדמי:

על כל פנים, ההצעה הזאת תקועה במצב הטרומי.

היו"ר איתן כבל:

אבל אני מציע שאדוני יתמקד בעניין - - -

יעקב משה שדמי:

לא, לכן אני אומר, אנחנו נמצאים אחרי דיונים שלמים בבתי המשפט, בית משפט
השלום בבית שמש שתבע מחברות הגנרטורים, את הקבוצות, להסיר אותם, להוריד
אותם מבחינה בטיחותית. זה לא היה פשוט להסיר אותם. לכן אנחנו רוצים היום,
אז אם אי אפשר להסדיר את הגנרטור בצורה חוקית, שאני לא יודע למה, זה נתקע
באיזה שהוא מקום - - -

היו"ר איתן כבל:

אני לא מציע - - -

יעקב משה שדמי:

לא, לכן ההצעה - - -

היו"ר איתן כבל:

יקירי, אני לא באתי פה עכשיו לסדר גנרטורים.

יעקב משה שדמי:

לא, אני אומר שזה לא הצליח.

היו"ר איתן כבל:

עזוב את זה. יש כאן הצעה שהיא הצעה קונקרטית, היא מקדמת את העניין, היא
נותנת באמת מענה, יכולה לתת מענה אמיתי, מסודר, שלא מצריך עכשיו שיקומו
ויגידו 'אלה עוד פעם מבקשים' ודברים מן הסוג הזה.

יעקב משה שדמי:

אנחנו ממש לא באים משם. אנחנו באים רק כדי שאפשר יהיה להתנהל ושהדבר יהיה
בטיחותי.

היו"ר איתן כבל:

כבוד הרב שדמי, זה בדיוק השביל שעלינו עליו ואני מודה לאדוני.

יעקב משה שדמי:

אנחנו מודים לך על ההסדר ש - - -

היו"ר איתן כבל:

תודה. כן, שם ותפקיד.

יוסף כהן:

יוסף כהן, מזכיר הוועדה לענייני אנרגיה בשבת.

היו"ר איתן כבל:

מאיפה?

יוסף כהן:

מאיפה בארץ ישראל?

היו"ר איתן כבל:

מזכיר האנרגיה, מה זה?

יוסף כהן:

ועדה לענייני אנרגיה בשבת, זו עמותה.

שולי מועלם-רפאלי (הבית היהודי):

לא ברבנות הראשית?

יוסף כהן:

לא ברבנות.

היו"ר איתן כבל:

לא, כשאמרת חשבתי שזה - - - אבל זה בסדר גמור.

יוסף כהן:

קודם כל אני רוצה להזכיר מה שאמר בית המשפט העליון - - -

היו"ר איתן כבל:

לא, יקירי, עשה לי טובה, אתה עכשיו מתחיל כעורך דין, זה לא מותב, ברשותך.

יוסף כהן:

אני אגיד כותרת ואחר כך אני - - -

היו"ר איתן כבל:

לא, תגיד מה אתה מבקש, בוא לא נכדרר ברחבה, זה לא עכשיו פלפול הלכתי.
בבקשה.

יוסף כהן:

יש, כמו שהיושב ראש הזכיר, הגענו להבנות, קווים מנחים עם רשות החשמל - - -

היו"ר איתן כבל:

דרך אגב, אני רוצה להודיע הודעה ברשותך, פוש בדה מרקר, פוש, איך אומרים?
מאיר, כפרה עליך, לאט לאט תוציא את זה לאורה, קרה לי כמעט מקרה עלי, כמעט
נפלתי לאחור ושברתי את מפרקתי.

רועי פולקמן (כולנו):

הוא מולטי טסקינג.

היו"ר איתן כבל:

מאיר, אני אפילו עוד לא יודע שיש דבר כזה. תסלח לי, נו באמת, זה פאתט, ואני
אומר גם לאורה, באמת, עם כל הכבוד, אפילו על דבר כזה - - -

שולי מועלם-רפאלי (הבית היהודי):

מה הפוש? רק תעדכן.

היו"ר איתן כבל:

אני תיכף אגיד. אם ידעתי, מה זה, פיטום אווזים? אסור לפטם. לפחות היא הייתה
צריכה להרים אליי טלפון או לסמס ולשאול האם יש דבר כזה, האם אני יודע בכלל
על דבר כזה. מה זה, כל אחד עובר ומסמס ומעלים על זה פוש בדה מרקר? תסלח לי,
יושב ראש הוועדה ראה, אישר, אמר?

מאיר רובין:

אני לא יודע.

היו"ר איתן כבל:

תסלח לי, אם אתה לא יודע אז למה אתה מעביר לה כאילו אתה יודע?

מאיר רובין:

אף אחד לא אמר שהוא ראה, נאמר שם שהונח על שולחן הוועדה.

היו"ר איתן כבל:

נו באמת, בחיאת. זה בסדר, יצא לך טוב.

מאיר רובין:

זה לא מונח פה שאתה יכול - - -

היו"ר איתן כבל:

יקירי, עכשיו אני אומר לך, אני לא יודע לעבוד כך.

לאה ורון:

נאמר 'מקורבים בקיאים בענייני הוועדה'.

היו"ר איתן כבל:

מקורבים בקיאים, ואללה, זה מה שכתוב.

מאיר רובין:

מה? זה לא אני.

היו"ר איתן כבל:

אוקיי. אם אני רוצה להקריא, איך אומרים? נכניס לפרוטוקול את אורה קורן.

מיכאל מלכיאלי (ש"ס):

אולי זה יהיה חלק מהשיר.

היו"ר איתן כבל:

כן. 'מחטף בכנסת, הממשלה מנסה לאשר את הנצחת המונופול של חברת החשמל. לחברת
החשמל הוצעו בוועדת הכלכלה ויתורים מופלגים הכוללים אפשרות להגדיל תפוקה
ולהחליף תחנות פחמיות לכאלה - - -', חבר'ה, הייתי פה? אני ניהלתי את
הדיונים האלה או שיש יקום מקביל?

מיכאל מלכיאלי (ש"ס):

יש עוד ועדת כלכלה.

היו"ר איתן כבל:

אני יודע שאני פה, אני צריך לצבוט את עצמי שאני חי. באמת, זה - - - אני לא
זוכר דיונים כאלה שאני הצעתי הצעות. אורה, תעקבי אחרינו.

לאה ורון:

דרמה בדיוני הרפורמה.

קריאה:

אני מרגיע את גלובס.

היו"ר איתן כבל:

תרגיע, איך אומרים? תחזלש את האירוע. נו באמת.

קריאה:

היא לא צופה.

היו"ר איתן כבל:

אני יודע שהיא לא צופה, אבל העיקר זה יצא.

שולי מועלם-רפאלי (הבית היהודי):

שהרי אם הייתה צופה לא הייתה מוציאה את זה.

קריאה:

דה מרקר, נו באמת.

היו"ר איתן כבל:

אני מתנצל, כבוד המזכיר. חברים, 60 שניות, סיימנו. חזרנו אל התהליך. כבודו.

יוסף כהן:

טוב שיש קווים מנחים, אבל מה שבאמת חשוב, היות שהסוגיה הזו כבר מונחת
לפתחנו 70 שנה שבאמת אתם תמשיכו לעקוב, כמו שאמרתם. אל תחשבו שזה כזה פשוט,
יש דברים שאתם עוקבים ואתם לא מצליחים לעקוב, כמו למשל הנושא של רשת הגז,
חלוקת הגז. אני אומר, חשוב מאוד לעקוב - - -

היו"ר איתן כבל:

איזה רשת הגז? מה אדוני עכשיו מעלה לי עניינים?

יוסף כהן:

אני רק נתתי לכם דוגמה, שזה לא כזה קל לפקח. אני מאמין בכנות של רשות החשמל
שהם רוצים לקדם את זה - - -

היו"ר איתן כבל:

אוקיי, אנחנו נשים משגיח כשרות.

יוסף כהן:

גם טוב.

שולי מועלם-רפאלי (הבית היהודי):

לא, אבל אולי, אדוני, באמת אם רגע נגביה את העניין, אפשר לקבוע דיון
בוועדה - - -

היו"ר איתן כבל:

לא, גברתי, הלכתי הרבה יותר מזה, למה גברתי מקטינה את ההחלטה?

שולי מועלם-רפאלי (הבית היהודי):

אוקיי, סליחה. ישר התפרצתי.

היו"ר איתן כבל:

אני הלכתי הרבה מעבר, כולל מה שגברתי אמרה.

קריאה:

אם כבוד היו"ר ירשה לי.

היו"ר איתן כבל:

אני אאפשר לך, אני רק אומר לך בקצרה שהסיכום שלי הוא שרשות החשמל, שיש לה
את הכלים לתת את המענים, תכין את הנוסח של הדברים שאני אומר במליאה, שיש
בהם משום סוג של התחייבות שלטונית. אבל אני חזרתי ואמרתי, שכל דבר שהוא
מעבר ליכולות וזה מחייב השתה של תוספות תקציביות שמושתות על הצרכנים, הם
יידרשו להביא את ההשלמות האלה ואנחנו גם נעקוב מקרוב אחר הדברים, בסדר?

שולי מועלם-רפאלי (הבית היהודי):

מצוין.

יוסף כהן:

רק מילה אחת אחרונה לסיום. חלק מההבנות שהגענו עם רשות החשמל, שהיא לא
מתנגדת שחברת החשמל בעצמה, כמה שזה נשמע הזוי, תקים תחנה בבית שמש של 50
מגוואט. הם טוענים שיש בזה תמיכה. אנחנו חושבים שזה נכון, אנחנו לא רואים
בזה שום מניעה, זה לא מייצר שום מונופול ואנחנו מבקשים לקדם את זה.

היו"ר איתן כבל:

אוקיי, תודה. אני לא פותח את זה, גברתי, אנחנו עכשיו לא דירקטוריון חברת
החשמל או רשות החשמל, זה עניין מקצועי. אנחנו רק שמים את המסד שמאפשר ייצור
חשמל כשר כך שזו לא תהיה מניעה. בואו לא נפתח את מה שלא צריך להיפתח.

חבר הכנסת מלכיאלי, בבקשה

מיכאל מלכיאלי (ש"ס):

אני באמת לא אאריך, רק אדוני היושב ראש, באמת לפני ממש מעט זמן, אז התכנסנו
לנושא הזה של החשמל הכשר, שיש עליו באמת קונצנזוס רבני, למצוא לזה פתרונות,
כי צריך לזכור שאלפי בתי אב בציבור החרדי חיים עם גנרטורים קצת מסוכנים
ולפעמים עם נרות. ממש כמו פעם. מי שיילך לבני ברק יראה אנשים שלא נהנים
מהחשמל בגלל בעיות הלכתיות.

אני רוצה להודות לך, אדוני היושב ראש, שבהובלתך, יחד עם ראש הרשות, אילת,
וגב' פלתר, התכנסנו לאיזה שהיא נוסחה, אני חושב טובה וראויה, ואני קורא לך,
אתה קודם אמרת על חברי כנסת מסוימים, שהם בשיא כוחם ויכולים לקדם, אתה,
ממקום מושבך באופוזיציה, הצלחת לקדם מה שבכירים בקואליציה לא הצליחו לקדם
ואני רוצה לבקש ממך באופן אישי שתלווה את הסיפור הזה. אתה הבנת את הנושא
הזה, כאילו אתה מזכיר הוועדה, נכנסת לנושא באמת - - - גם תפעיל את כוחך
כיו"ר ועדת הכלכלה מול כל הרשויות על מנת שנתכנס לתוצאה הכי טובה שיכול
להיות ושוב תודה רבה.

היו"ר איתן כבל:

תודה, אדוני, ואני מודה לכם, חבר הכנסת מלכיאלי וחבר הכנסת יעקב אשר, על
הובלת העניין ואני מתחייב להמשיך ולהוביל את הדברים וכבר בדיווח הראשוני,
ב-31 בינואר, אני אבקש שזה יהיה חלק מהדיווח, לראות שאכן הדברים מתקיימים.

מיכאל מלכיאלי (ש"ס):

יישר כוח.

היו"ר איתן כבל:

אני רוצה להתקדם. רק תגיד מה הנוסח שאתה רוצה שיוקרא כדי שלא תיפול שגגה,
בבקשה.

אסף אילת:

אז עדיין אין לנו נוסח כתוב, אנחנו נעביר את זה - - -

היו"ר איתן כבל:

רק אמור את רוח הדברים כדי שיהיה הנוסח - - -

אסף אילת:

כן, אני אגיד את רוח הדברים. אז קודם כל באמת בחודשים האחרונים ובפרט בימים
האחרונים אנחנו מנהלים שיג ושיח עם האנשים פה ממול. אני חייב להגיד שהדיון
הוא מאוד מאוד מקצועי כשבאמת הבקשה היא שהשירות יתאפשר ומצד שני לא יתבקש
פה שצרכן החשמל יממן את זה וזה באמת, אני חושב, מגיע לאנשים פה מלוא ההערכה
שהם לקחו את זה על עצמם ואמרו שהם רוצים לממן את השירות.

אנחנו מאוד מחויבים לזה, נעביר את זה גם בכתב. אנחנו רואים את עצמנו, זה לא
איזה טובה אישית, כל צרכן חשמל שרוצה לצרוך שירות שחשוב לו ומוכן לשלם
עליו, אנחנו רואים את התפקיד שלנו לאפשר לו את זה ולעשות את כל הפעולות כדי
שזה יתאפשר.

אז עלו כמה חלופות. אנחנו נצהיר פה בפני הוועדה וגם לפרוטוקול, נמשיך לעבוד
ביחד, לבחון את החלופות, וכל דבר שיהיה אפשר לעשות כדי לקדם את הנושא אנחנו
מחויבים ונעביר את זה גם בכתב בהמשך היום.

דוד (מיקו) צרפתי:

אני רוצה להצטרף לזה. אנחנו כארגון עובדים שיתפנו פעולה הדוקה מאוד עם
המכון הטכנולוגי של הרב הלפרין.

היו"ר איתן כבל:

אני לא מציע לך להגיד שמות של רבנים. מסיבה פשוטה, כמספר הרבנים יש מספר
הכשרים.

שולי מועלם-רפאלי (הבית היהודי):

אתם משתפים פעולה עם הציבור החרדי והדתי, זה ידוע.

היו"ר איתן כבל:

הוא בא ממקום טוב.

שולי מועלם-רפאלי (הבית היהודי):

ברור. כי הוא רוצה לספק חשמל לכל מי שצריך.

דוד (מיקו) צרפתי:

נכון, ועשינו הרבה מאוד פעולות כדי להכשיר את החשמל, אנחנו נשמח לשתף פעולה
עם הדבר הזה.

היו"ר איתן כבל:

על הכיפק, מיקו. רק בשביל הפעמים הבאות, כשעוסקים בעניינים כאלה תדע, על
המדפים יש הרבה רבנים יושבים, כולם כבודם במקומם מונח וכל הכשר, יש לו
מתנגדים, או לא מסתפקים. לא אגיד מתנגדים, לא מסתפקים. אני מכיר את זה.

שולי מועלם-רפאלי (הבית היהודי):

מוזמנים לדיוני מערך הכשרות.

היו"ר איתן כבל:

כל אחד והגזירה שלו. תודה לכם. ברשותכם, מלכיאלי, אתה כבר בודק את הפוש?

מיכאל מלכיאלי (ש"ס):

בדה מרקר החרדי.

לאה ורון:

תאמר שכן בקול רם, כי אחרת לא שומעים אותך. זה שאתה מניד את הראש להן
זה - - -

מיכאל מלכיאלי (ש"ס):

ודאי. אני מצהיר שכל מה שיושב ראש הוועדה יגיד אנחנו נעשה.

היו"ר איתן כבל:

תודה. תראי מה זה, כמעט הר סיני, נעשה ונשמע.

שולי מועלם-רפאלי (הבית היהודי):

עשר בבוקר וכבר אנחנו בזה, אין מילים.

היו"ר איתן כבל:

את אומרת, אנחנו כבר בנעשה ונשמע.

שולי מועלם-רפאלי (הבית היהודי):

אין מילים. ועוד לא נטשנו לגמרי את פרשת פנחס, אדוני.

היו"ר איתן כבל:

אנחנו באמת נלווה את זה. לא רק שאין לי בעיה, אני שלם עם זה לחלוטין, שצדיק
באמונתו יחיה וכל עוד זה מקרב אותנו אין שום בעיה. תודה.

אוקיי. ברשותכם, אני רוצה להמשיך. אז הסרנו עוד עניין. יש לנו את סעיף 5
שאנחנו צריכים לסדר אותו ואת ההטרלה, אין לי מושג אפילו על מה מדובר. תדעו
שאני אפילו לא התבקשתי לעסוק בעניין הזה ואין לי מושג במה דברים אמורים.

רועי פולקמן (כולנו):

כשהם אומרים שזה חשוב לשר להסב תחנות פחמיות לגז, אבל אנחנו לא רוצים שזה
יפגע ברפורמה במובן הזה שזה יחזיר תחנות לייצור, יגדיל הספקה, כי זו מהות
הרפורמה. אז הם בודקים, אל"ף, יכול להיות שלא צריך היה את כל הסעיף הזה,
ויש פרשנות משפטית, ואם צריך אז צריך לוודא שזה לא פוגע במהות הרפורמה, לא
להאריך את הניצולת של תחנות חברת החשמל, לא להאריך את אורך החיים, זה ברור,
זה העקרונות.

היו"ר איתן כבל:

חברות וחברים, יש כמה רגליים לרפורמה הזאת, אחת הרגליים המרכזיות בשיג
ושיח, גם בין המדינה - - -

שולי מועלם-רפאלי (הבית היהודי):

הגברת התחרות בייצור.

רועי פולקמן (כולנו):

וזה לא ישתנה.

היו"ר איתן כבל:

דרך מכירת חמש התחנות.

רועי פולקמן (כולנו):

מצד שני, מבחינה סביבתית, אם אפשר ב-30-20 השנה הקרובות חלק מתחנות - - -
צריך למצוא את האיזון.

היו"ר איתן כבל:

אני אומר את זה כך, שיהיה ברור, גם אם תונח לפתחי הצעה שמדברת על הסבה כדי
שבלוח הזמנים הזה לא תהיה או תהיה פגיעה מופחתת באיכות סביבה, אני בעד, אבל
בלי שזה ישנה את המהות. בשום פנים ואופן.

רועי פולקמן (כולנו):

זה בדיוק הדיון.

היו"ר איתן כבל:

בשום פנים ואופן אני לא אסכים, ואני אומר את זה בצורה ברורה.

רועי פולקמן (כולנו):

זה מוסכם על כולם ועכשיו הניסוח - - - מאיר, חכה, יכול להיות שבכלל לא צריך
לבדוק את זה.

היו"ר איתן כבל:

אוקיי, תודה. הרביזיה הבאה.

אתי בנדלר:

אבל אין כאן נציגי ממשלה.

היו"ר איתן כבל:

נקרא להם.

אתי בנדלר:

הם מנסים לפתור משברים כנראה.

היו"ר איתן כבל:

אני לא עושה שום הפסקה, עשר שנים היה להם זמן להפסקות, אני רוצה להמשיך.
שישאירו את מי שעוסק במלאכה, לא כולם צריכים להיות שם. אני מצדי להשאיר
לסוף את העניינים, אבל קודם כל אני רוצה לסיים. אם אני הייתי צריך לסמוך על
הממשלה ועל הקואליציה, על ההתנהלות שלה, זה לא היה נגמר גם בקדנציה הבאה.
העיקר שרצו לקחת לי את זה.

אני מעלה את הבקשה לדיון מחדש, בקשה של חבר הכנסת איתן כבל לדיון מחדש
בסעיף 50(ב) לחוק העיקרי בנושא גרימת נזק. אדוני היועץ המשפטי, אני רוצה
לגילוי נאות - - -

גרשון ברקוביץ:

אני סגן היועצת המשפטית.

היו"ר איתן כבל:

קודם כל מה נבהלת? תיהנה מדקה של תהילה.

שולי מועלם-רפאלי (הבית היהודי):

לא, הוא בן אדם שהאמת היא נר לרגליו.

היו"ר איתן כבל:

אבל ראית איך הוא עשה את זה, בהכנעה.

שולי מועלם-רפאלי (הבית היהודי):

כמו כל בחור יהודי טוב, הוא יודע את סדר הדברים.

היו"ר איתן כבל:

יעל מה?

גרשון ברקוביץ:

יעל נבו.

שולי מועלם-רפאלי (הבית היהודי):

זה לא שם של טייסים, אדוני, יעל נבו?

אתי בנדלר:

לגמרי, עושה עבודה לא פחות חשובה.

היו"ר איתן כבל:

ברשותכם, אני רוצה לדייק, האמת שלא ידעתי שאתה היועץ המשפטי, לא אמרתי
היועץ, אמרתי יועץ משפטי, אבל ברשותכם אני רוצה לומר לגילוי הנאות, אילו
ידעתי שאתה חוזר לדרך ההיא, החקלאית, אני לא הייתי מאפשר לעשות את הרביזיה.
אני רוצה שנאמר את הדברים בצורה גלויה, אבל כיוון שנתתי את הסכמתי לפתיחת
הסעיף אני אאפשר ואני מעלה את העניין כיוון שקיימנו דיון רחב בעניין ואפילו
אדוני, הפסקתי אותו עוד עם האבק על האוטו בשביל. אני רק רוצה להזכיר את
השיח שהיה בינינו. אבל, ברשותכם, אני פתחתי את הדיון ובואו נקדיש לזה כמה
דקות ואם תשכנעו אותי באופן סופי, אז או שאני אשתכנע או שנעשה תיקון כזה או
אחר. בכל מקרה לא תצאו מפה עם כל תאוותכם, אני כבר אומר את זה בצורה ברורה.

אתי בנדלר:

קודם אני מבקשת קודם להצביע על הבקשה לדיון מחדש.

היו"ר איתן כבל:

הצבענו. לא הצבענו? הקראתי. מי בעד? לא, אז רק הקראתי, תודה, סליחה. ואללה,
תאמיני לי, את - - -

הצבעה

בעד – רוב

נגד – מיעוט

נמנעים – אין

הבקשה לדיון מחדש – אושרה.

אתי בנדלר:

לא, זה היה מצוין, תחליטו מה שתחליטו לא הייתי מכניסה את זה לנוסח.

היו"ר איתן כבל:

תודה. שם ותפקיד.

גרשון ברקוביץ:

עורך דין גרשון ברקוביץ, סגן היועצת המשפטית, חברת החשמל.

היו"ר איתן כבל:

בבקשה.

גרשון ברקוביץ:

היועצת המשפטית של הוועדה הציעה מנגנון חדש לסעיף 50 לחוק, כשאני חושב
שהמנגנון, אין לנו איתו בעיה, הוא מנגנון יותר מודרני, מאזן בצורה בוא נגיד
יותר טובה בין הצורך להניח תשתיות חיוניות לבין שמירה על זכות הקניין, למעט
הנושא הזה - - -

אתי בנדלר:

רק סליחה, לחברי הכנסת, כדי שתבינו על מה מדובר. מדובר על כך שבעל רישיון
נכנס למקרקעי הזולת לצורך ביצוע עבודות ובמהלך ביצוע העבודות נגרם נזק לבעל
מקרקעין.

היו"ר איתן כבל:

אומר סגן היועצת המשפטית, תיכף הוא יבהיר את זה, שלא מתאים להם לשלם הרבה
כסף על כל פעולה.

גרשון ברקוביץ:

לא, זה לא - - -

היו"ר איתן כבל:

תן, אני אומר את זה בפרשנות של אזרח מן השורה.

רועי פולקמן (כולנו):

אז ננסח את זהי פה בחוק.

היו"ר איתן כבל:

אמרתי, פרשנות של אזרח מן השורה, שאומרת שבסדר, נכנסתי, פרצתי, עשיתי בור,
הרסתי את הגדר, יצאתי, סידרתי, אתה יודע, ככה עם - - -

גרשון ברקוביץ:

שמתי גדר חדשה.

היו"ר איתן כבל:

עשיתי את זה, זה כמובן לא יחזור למה שהיה.

גרשון ברקוביץ:

יחזור, יהיה יותר טוב.

אתי בנדלר:

לפעמים אפילו טוב יותר.

היו"ר איתן כבל:

נכון, אני מדבר עכשיו כאזרח שחווה חוויה כזו. כאילו זה יכול שיקרה לכם, זה
יכול לקרות לך עם בזק, זה יכול לקרות לך עם כל תאגיד מים.

גרשון ברקוביץ:

תאגיד מים, על זה רציתי לדבר.

היו"ר איתן כבל:

אל תיתן דוגמאות. אני לא מציע לך שחברת החשמל תנסה ללמוד מתאגידי המים
משהו. אם אתה רוצה שיהיה לך עוד יותר גרוע מחברת החשמל - - -

שולי מועלם-רפאלי (הבית היהודי):

לא, פשוט יסגרו אותך בסוף. חבל, כל כך הרבה עובדים.

היו"ר איתן כבל:

אתה מבין? המזל של חברת החשמל, אדוני סגן היועצת, למזלה של חברת החשמל
בשנים האחרונות שקמו תאגידי המים, אז הפוקוס קצת זז.

רועי פולקמן (כולנו):

הכעס הציבורי התמקד במקום אחר.

היו"ר איתן כבל:

כן. זה כמו עם הבנקים וחברות הביטוח, שהצרה שיותר גדולה מהבנקים זה חברות
הביטוח, אבל כיוון שחברת הביטוח, אתה נפגש איתה פעם ב-, אתה כל הזמן מרגיש
כאילו הבנקים יותר. אז בוא תנסה להוציא ממני משהו, לא את כל תאוותך.

גרשון ברקוביץ:

אוקיי. אז אמרתי, לא את כל תאוותי, המשמעות היא שהמנגנון שהוצע הוא מנגנון
ששונה מהחוק הקיים, ואין לנו בעיה עם המנגנון, אמרתי, הוא מאזן טוב בין
זכות הקניין לצורך להקים תשתיות חיוניות בשטחים פרטיים. החשש הוא לא רק
מתביעות והעמסת תביעות על נזקים עקיפים, שזה אובדן רווחים, החשש הוא גם
לעיכוב העבודות. אנחנו בתהליך העבודה, צריך להבין, נכנסים למקרקעין פרטיים
ומראש מדברים עם בעל הקרקע, מסבירים לו את מהות העבודה, הוא צריך לאמוד את
סכום הנזק שייגרם לו, מנהלים איתו דין ודברים על מנת שהדברים יסוכמו מראש,
הן אופן החזרת המצב לקדמותו והן לגבי שיעור הפיצוי.

פתיחת הנושא הזה של נזק ישיר ונזק עקיף, קודם כל יעכב את ההתדיינות הזאת,
באופן ניכר, כי ההבדל בין נזק ישיר, שהוא נזק לגוף ונפש, ונזק עקיף, שזה
אובדן רווחים שקשה מאוד להוכיח אותם, לרוב הם ספקולטיביים גם, יעכב את קבלת
ההסכמה שלו, יעכב את העבודות. להבדיל ממסילות ברזל, שזה בדרך כלל פרויקט,
עם התחלה, אמצע וסוף, אנחנו כל יום פורסים תשתיות, מתח עליון, מתח גבוה,
מתח נמוך בכל רחבי הארץ והעיכובים האלה זה משהו שמאוד יכול להדאיג אותנו
ולעמוד בלוחות הזמנים שנקבעו לנו בחקיקה.

ומילה אחרונה לגבי תאגידי המים, למרות שהם, כמו שאדוני אמר, פחות חביבים
מאיתנו, בסעיף 49 לחוק תאגידי המים, שהוא גם חוק מודרני, מ-2001, יש שם את
המנגנון של נזק ישיר, פחות מאוזן, אני חייב להגיד, המנגנון החדש שגברתי
הציעה הוא הרבה יותר מאוזן ממה שכתוב שם. אז יש לנו פה איזה שהוא מנגנון
חדש, מודרני, שהרבה יותר מאזן טוב בין זכות הקניין לזכות להניח תשתית
חיונית ועדיין הנושא הזה של נזק ישיר הוא משהו ש - - -

אתי בנדלר:

ועדיין מה?

גרשון ברקוביץ:

עדיין נשאר הסיפור הזה של נזק ישיר שהוא מגדר את העניין של מה ניתן לתבוע,
עדיין עומדת לאזרח זכות נוספת. אדוני, אני חייב להגיד, שאם תשתית החשמל
פוגעת בערך הקרקע, יש לו זכות להגיש תביעה נוספת מכוח סעיף 197(א) לחוק
התכנון והבנייה על ירידת ערך הקרקע.

שולי מועלם-רפאלי (הבית היהודי):

זה נראה לי מסורבל כל כך.

גרשון ברקוביץ:

לא אלמן ישראל, הוא לא נשאר - - -

היו"ר איתן כבל:

אתה לא מבין כמה אלמן. אדוני סגן היועצת, אתה אפילו לא מבין כמה אלמן
ישראל.

שולי מועלם-רפאלי (הבית היהודי):

לא, זה זכות כל כך מסורבלת שזה טוב שהיא מוקנית לו, אבל בשיטת מבחן מצליח.
כי רוב הציבור הישראלי לא ייכנס לתהליך הזה של לקחת עורך דין ולעשות את מה
שמוקנה לו היום בחוק. בואו נגן עליו קצת יותר.

היו"ר איתן כבל:

במקרה הטוב שהוא יידע.

גרשון ברקוביץ:

אין לי בעיה ליידע.

היו"ר איתן כבל:

במקרה הטוב. אתה יודע כמה קווי מתח גבוה הורידו באופן משמעותי את - - -

גרשון ברקוביץ:

אין לי בעיה גם, אדוני, שיתווסף לחוק מנגנון שבו אני איידע את הלקוח - - -

היו"ר איתן כבל:

בוא נגיד ככה, אף עובד חברת החשמל, בטח לא מנהל, בוודאי לא סגן יועץ, היה
רוצה שפתאום יודיעו לו שיש תמ"א חשמל בקרקע שההורים שלו נתנו לו לפני לא
יודע כמה. אנחנו מבינים את העניין.

גרשון ברקוביץ:

אני מוכן לקחת על עצמי ליידע את האזרח על כל הזכויות שלו, הן מכוח חוק
התכנון והבנייה, הן מכוח חוק משק החשמל.

היו"ר איתן כבל:

סיימת, אדוני? גברתי, האם את יכולה לתת לנו עצה שיודעת לבוא קצת לקראתם,
אבל שלא נפגע חס וחלילה - - - אני רוצה לומר לך, עכשיו ברצינות, במאבקים
מול הרשויות תמיד ידו של האזרח היא על התחתונה, גם כשהוא מנצח הוא כבר נראה
כצל של עצמו. דרור, אתה יכול להתאמן על הקווים בינתיים, תמתין שנייה,
תקשיב. אני רוצה להבהיר, אין מצב שפגשתי אזרח שיוצא מבית המשפט ורוקד. זאת
אומרת בסוף בסוף בסוף זה חלק מאותה דילמה שעומדת בפני האזרח שאומר, 'מרגע
שאני הולך איתם ראש בראש וזכיתי', ההוצאות שהוא צריך רק לתת אחר כך לעורך
הדין ולכל המשפטנים ולכל היועצים שהוא נדרש ל - - -

קריאה:

וימי עבודה.

היו"ר איתן כבל:

איך אומרים? לא נשאר כלום לירושה לילדים.

גרשון ברקוביץ:

90% מהפיצויים משולמים על ידינו ללא הליך משפטי.

היו"ר איתן כבל:

קודם כל זה מרגש.

גרשון ברקוביץ:

בהסכמה, ללא הליך משפטי.

מיכאל מלכיאלי (ש"ס):

אחרי כמה זמן?

היו"ר איתן כבל:

אני רוצה להגיד לך את הדבר הבא. אל"ף, אני מברך, באמת, אבל התפקיד שלי הוא
לוודא, פעם אחת, ופעם שנייה, תזכור, חברת החשמל עוברת תהליכים. כשאתה רשות
מדינתית, לסוגיה השונים, הרבה יותר קל כשאתה מתחיל לעבור הליכים ואנחנו
מכניסים אתכם לסד של כללי משחק אחרים, המבחנים שאתה נדרש לעמוד בהם הם הרבה
יותר נוקשים והמשמעות היא שאתם, לא אתה, אתה בטח כבר תהיה היועץ או תהיה
יועץ ראשי במקום אחר ויבואו אחרים, שהעניין הזה אולי פחות מדבר אליהם או
מתכתב אליהם, אוקיי? משם זה בא.

אתי בנדלר:

אני אנסה למצות את הדברים מהר. קודם כל, ואני מבקשת את התייחסותך לעניין
הזה, מר וגשל, מדובר כאן בסעיף שמחייב תשלום פיצויים במקרה של גרימת נזק
במהלך ביצוע העבודות על ידי בעל רישיון. בעל רישיון, אם אני מבינה נכון,
כרגע מדובר כמובן בחברת החשמל לישראל בע"מ, אבל בעתיד יהיה מדובר בבעלי
רישיונות הספקה, גם בבעלי רישיונות הספקה, שזה יחול עליהם. אני רוצה לוודא,
אני שואלת, כל מי שנכנס למקרקעין לצורך ביצוע עבודות, שמה הן העבודות שבהן
מדובר? אם אני לא טועה מפורטים בסעיף 46, שמדבר על סמכות להיכנס למקרקעין
לביצוע עבודות, ובין היתר למשל יש לבצע בדיקת תיקון והסרה של מתקן חשמל
הנמצא במקרקעין וכן לבצע בו שינוי שאין בו משום פגיעה בהיקף השימוש
במקרקעין, יכול להיות גם מונים, וכל עוד חברת החשמל תהיה היחידה האחראית
להתקנת מונים, אז זה רק חברת החשמל בעלת - - -

קריאה:

מספקים לא נכנסים.

אתי בנדלר:

הספקים לא ייכנסו לקרקעין?

קריאה:

לא, אין להם תשתית, הם עושים רק - - -

אתי בנדלר:

אוקיי, אז מדובר רק על חברת החשמל. אנחנו מדברים כרגע על סעיף 50 בחוק
שמדבר על הפיצויים והסעיף שאושר לענייננו אומר 'נגרם נזק כתוצאה מביצוע
עבודה כאמור בסעיף קטן (א) יתקן בעל הרישיון על חשבונו את הנזק או ישלם למי
שנגרם לו הנזק (בסעיף זה – ניזוק) פיצויים בשל הנזק שנגרם והכול בהקדם
האפשרי'. מה שמבקשים נציגי משרד החשמל זה להחזיר לנוסח, אחרי המילה 'נזק'
את המילה 'ישיר', דהיינו שהפיצויים שישולמו יהיו רק בשל נזק ישיר שנגרם
לניזוק.

אכן, אני חייבת לומר משהו שתומך בגישה שלהם, יש סעיף קטן נוסף שאומר שאין
בהוראות סעיף זה כדי לגרוע מזכויותיו של הניזוק על פי כל דין, דהיינו אם
נגרם נזק עקיף רשאי הניזוק להגיש תביעה לבית משפט כי ברור שחברת החשמל לא
תתנדב לשלם לו את זה אם היא כל כך מתנגדת לשלם רק נזק ישיר במסגרת העניין.
השאלה היא האם ראוי לצמצם את הפיצויים לנזק ישיר בלבד או לכל נזק היא שאלה
שחברי הכנסת עכשיו צריכים להכריע בה.

אכן בחלק ניכר מהחקיקה מדובר בנזק ישיר בלבד. בפקודת מסילות הברזל הוועדה
דנה וזה הורחב לכל נזק, מוכח כמובן, אנחנו לא מדברים על נזק שלא מוכיחים
אותו, אבל אם מוכח נזק שאיננו נזק ישיר, מי שמבצע עבודות לפי פקודת מסילות
הברזל, מקים או מפעיל, צריך לשלם על כך, והשאלה אם חברת חשמל, יחול עליה
נזק או נזק ישיר בלבד.

עכשיו אני רוצה לומר עוד משהו, מהו נזק ישיר נתון בסופו של דבר לפרשנות. יש
דברים שאולי אם בתי המשפט ירצו למתוח קצת את הגבולות הם יגידו שנזק מסוים
נכלל במסגרת נזק ישיר, אבל בדרך כלל תביעות כאלה נדחות והפרשנות של נזק
ישיר היא די מצומצמת.

היו"ר איתן כבל:

אוקיי, תודה. דרור, בבקשה.

דרור וגשל:

אני רק אסביר את התכלית שעומדת - - - אל"ף, כל מה שהיועצת המשפטית אמרה,
אני מסכים איתה.

היו"ר איתן כבל:

מה אתה מציע?

דרור וגשל:

חשוב לי להגיד גם לחברי הכנסת שהעלו מקודם תהיות על איך אותו אדם מקבל את
הפיצוי. אז נתחיל מזה שמקרקעין אמנם זה קניין פרטי, כל תשתית בעצם, אבל גם
מערכת חשמל - - -

היו"ר איתן כבל:

דרור וגשל - - -

דרור וגשל:

תן לי, שנייה.

היו"ר איתן כבל:

לא, תרשה לי. אני ב-12:00 רוצה לסיים, אתה מתחיל איתי הרצאה של שנה א'
משפטים.

דרור וגשל:

דקה וחצי.

היו"ר איתן כבל:

אני רוצה שאדוני יגיד לי מה עמדתו בעניין הזה. זה הכול. תודה.

דרור וגשל:

עמדתי בעניין היא להשאיר את הסעיף שישונה לפי הצעת היועצת המשפטית של
הוועדה, אבל שנשאיר את המילים 'נזק ישיר', כמו שהיה עד היום בחוק וכמו
שקיים בחוק תאגידי המים ביחס לתשתית המים, בגלל הסיבה שרציתי להגיד, אדוני,
שאל"ף, מדובר על נזק ישיר כתוצאה מביצוע העבודות במקרקעין, ככל שהוחלט
להקים אצל מישהו עמוד חשמל במקרקעין שלו, הדבר הזה נקבע בתכנית מתאר, זה לא
חברת החשמל יום אחד מחליטה להקים למישהו עמוד במקרקעין. כשקובעים את זה
בתכנית, כמו שקובעים הרבה דברים בתכנית, דרך או כל עניין אחר, תשתית, יש
פיצויים שמוסדרים.

היו"ר איתן כבל:

כל מה שאני לא רוצה זה להחליש את יכולתו של האזרח - - -

דרור וגשל:

לא, לכן אנחנו לא מחלישים אותו, ביכולתו של האזרח - - -

אתי בנדלר:

אני מתנצלת שאני מתפרצת לדבריך. נעמה הפנתה את תשומת לבי עכשיו שבחוק משק
הגז הטבעי, שגם חוקק בוועדה, מדובר על נזק ולא נזק ישיר.

דרור וגשל:

אני אומר, כמו שהיועצת המשפטית לוועדה אמרה, אני מסכים, יש כאלה ויש כאלה
- - -

היו"ר איתן כבל:

דרור, תודה. דרור, תודה. אני מתנצל בפני חבריי בחברת החשמל, אני אציע
ואמליץ לחבריי, חברי הכנסת, כי פה, עם כל הכבוד, התפקיד שלנו הוא קודם כל
להגן על האזרחים, אני חושש שגם כך אני מרגיש שאנחנו מחלישים, שלאזרח לא קל
מול המערכות, וחוץ מזה, זה נותן לכם עבודה בלשכה המשפטית.

דרור וגשל:

לא, אבל, אדוני, זה לא עוזר לאזרח יותר, מה שזה עושה זה מגדיל את היקף
הפיצויים שכולנו נשלם אם כל אחד - - -

היו"ר איתן כבל:

יקירי, עשה לי טובה, אל תעבור ל'כולנו'.

אתי בנדלר:

בשל נזק, אין מחלוקת שמדובר בנזק שנגרם לו.

שולי מועלם-רפאלי (הבית היהודי):

אבל זה נזק שהוא אמור להוכיח אותו. זה לא נזק ש - - -

היו"ר איתן כבל:

דרור, אני הקשבתי וזה קרב לגיטימי שחברת החשמל תרצה לצמצם ואחרים ירצו אולי
לפתוח, שזאת לא פתיחה שעכשיו מישהו עובר ואומר 'אה, אוקיי, כן, כמה אדוני
רוצה שאני ארשום לו? באשראי או ישירות לבנק?' בסוף בכל מקרה יש כאן הליך.

דרור וגשל:

לא, אני רוצה לומר משהו, אדוני.

היו"ר איתן כבל:

משפט אחרון.

דרור וגשל:

להסתכל על זה ככמה חברת חשמל תשלם זו הסתכלות לא נכונה. חברת חשמל מקבלת את
הכסף שלה מהתעריפים, הפיצויים שהיא משלמת בסוף זה הכסף שאנחנו משלמים, זה
אותו דבר. ככל שאנחנו מרחיבים - - -

קריאה:

אין הלימה, תלוי - - -

דרור וגשל:

אין הלימה מלאה, אבל ברור שיש קשר בין - - -

היו"ר איתן כבל:

דרור וגשל.

דרור וגשל:

משפט אחד, ככל שאנחנו מגדילים את היקף הפיצויים ומאפשרים לכל בן אדם - - -

לאה ורון:

אמרת את זה.

היו"ר איתן כבל:

דרור וגשל, סירבתי להתרגש. די מזה, באמת. אדוני המנכ"ל, משפט, בבקשה.

עופר בלוך:

רק משפט אחד. הבעיה הגדולה, מעבר לנושא הפיצויים וההתדיינות אחר כך עם
הרשות על איך זה משולם זה נושא של חסם נוסף בתכנית הפיתוח של חברת החשמל,
שהיא רוויה חסמים גם ככה. אנחנו מחויבים לפתח את הרשת במהירות הרבה יותר
גדולה ממה שפיתחנו עד היום והנוסח הזה של נזק, כולל נזק עקיף, יגרום
בוודאות לעוד חסם בתכנית הפיתוח שהוא מיותר. אנחנו מוכנים ודנים, כמו
שנאמר, עם האזרחים מראש על הנזקים ומפצים אותם לפעמים אפילו מראש, מגיעים
איתם לסיכום.

היו"ר איתן כבל:

תודה.

עופר בלוך:

אני חושב שזה פשוט בעייתי.

היו"ר איתן כבל:

אדוני המנכ"ל, חברי המנכ"ל, אם יורשה לי לומר, אני מבין את מה שאתה אומר,
יחד עם זאת אני לא מקבל את העמדה הזו, בעיקר כשהגישה בעולמות תוכן מקבילים,
כמו שנעמה הציגה כאן, ואני רוצה שנבין, אני משתדל שתהיה הלימה בחקיקה
בנושאים שאנחנו עוסקים בהם במקומות שונים, שלא נעשה לכל אחד לפי מי לחץ
יותר - - -

גרשון ברקוביץ:

מים זה יותר חשוב מחשמל? מים זה תשתית יותר חיונית מחשמל?

היו"ר איתן כבל:

לדעתי - - -

גרשון ברקוביץ:

אם אין חשמל אין מים, כבודו. יצרנו פה הסדר שהוא נחות מתאגידי המים, זה
פשוט - - - להשוות אותנו לרכבות, עם כל הכבוד - - -

היו"ר איתן כבל:

אדוני, סגן היועצת המשפטית, ניסית, לא קיבלת. ניסיתי, הלכתי לקראתכם,
קיימתי דיון - - -

אתי בנדלר:

תעשה הצבעה, אולי חברי הכנסת כן תומכים בעמדה שלהם.

היו"ר איתן כבל:

תודה, גברתי, את הנוהל אני יודע איך לעשות.

מאיר רובין:

כבוד היושב ראש, אולי אני יכול להוסיף מילה בכל זאת?

היו"ר איתן כבל:

לא.

מאיר רובין:

חבל.

היו"ר איתן כבל:

גם לי חבל, אבל אני רוצה להתקדם, כדי שלא יהיה עוד יותר חבל, שלא נספיק.

רועי פולקמן (כולנו):

ההערה היחידה שהיא מטרידה ממה שנאמר כאן זה שהתעסקות יתר, לא בפיצוי, תגרור
בעיה ביכולת להניח תשתיות.

היו"ר איתן כבל:

תקשיב, אדוני היקר, אם הם לא היו אומרים את זה הייתי מתעלף, בסדר? אין טענה
מטענות שונות שעולות בדיונים, שהאזרח ישלם, אנחנו נעלה מחירים, לא שמענו
פה - - -

רועי פולקמן (כולנו):

לא, זה ברור.

לאה ורון:

לא, הוא מדבר על העיכובים בפריסה של תשתית.

היו"ר איתן כבל:

אני יודע.

רועי פולקמן (כולנו):

זה מרחיב את כמות המשפטים שיתנהלו.

היו"ר איתן כבל:

יקירי, אפשר להגיד את זה על כל דבר. אני לא מוכן.

שי באב"ד:

היו"ר אומר לך שזה טיעון מובנה בכל ארגיומנט.

היו"ר איתן כבל:

נכון, תודה רבה. אני מעלה להצבעה.

אתי בנדלר:

מי בעד להוסיף את המילה 'ישיר' אחרי נזק?

רועי פולקמן (כולנו):

לא, הפוך.

היו"ר איתן כבל:

אני רוצה להגיד, מי מתנגד לנוסח שלהוסיף את המילה 'ישיר'? מי מתנגד? תודה.
מי בעד? אין. מי נמנע? אין. מצטער, ההצעה המקורית שלי לא התקבלה.

הצבעה

בעד – אין

נגד – רוב

נמנעים – אין

ההצעה להוסיף המילה 'ישיר' ל'נזק' – נדחתה.

היו"ר איתן כבל:

אני מודה לכם. עכשיו, חברות וחברים, יש לנו שעה וחמש דקות, מי שיעז להפריע
לי אני אוציא אוו פשוט החוצה. אנחנו כבר סיימנו את הכול, אנחנו יודעים במה
דברים אמורים, אנחנו יודעים על איזה אדנים אנחנו מונחים אנחנו רק צריכים
להתרכז פנימה כדי לשים את הדברים נכון. רק תאמרו לי באיזה סעיף אתם מבקשים
להתחיל. סעיף 5. גברתי מרוצה גם, אני מבין.

אתי בנדלר:

אני הייתי מרוצה בכל מקרה, אני חשבתי שאני צריכה להעלות את זה בפני הוועדה.

שולי מועלם-רפאלי (הבית היהודי):

'מהפך בוועדת הכלכלה', הנה הכותרת הבאה בדה מרקר.

אתי בנדלר:

אדוני, אנחנו מדברים על תיקון סעיף 5 לחוק העיקרי, בפסקה 1, מוצע להוסיף את
סעיף קטן (א1) לסעיף 5 לחוק העיקרי, 'רישיון הולכה ורישיון חלוקה יכללו,
נוסף על הוראות סעיף קטן (א): (1) הוראות בדבר חובה להתקנת מונים; (2)
הוראות בדבר חובת בעל רישיון לגלות מידע הנמצא בידיו, שהתקבל ממונה שהתקין,
הכול בהתאם לאמות מידה שקבעה הרשות לפי סעיף 30(2); לעניין זה, "מונה" –
ציוד למדידה ולחישוב של כמות אנרגיה חשמלית, ובכלל זה מנייה חכמה כפי
שתוגדר על ידי הרשות.'

בישיבה שהתקיימה אתמול הועלתה דרישה על ידי חברי הכנסת להעביר את המידע
המתקבל ממונים גם לחברת מנהל המערכת והצורך לעגן בסעיף הזה את הסכמת
הצרכנים להעברת מידע לגביהם. ואז התעוררה השאלה של הגנת הפרטיות. אני מבינה
שעמיתיי מהממשלה עסקו בכך שעות ארוכות, לא הצליחו לגבש הצעה מיטבית ולכן
אני יצאתי החוצה קודם כדי לנסות שנגבש ביחד.

היו"ר איתן כבל:

לסייע.

אתי בנדלר:

לסייע בעניין, וההצעה שאני הצעתי להם, אני מקווה שהם יקבלו אותה, היא לכתוב
בפסקה (2), 'הוראות בדבר חובת בעל רישיון לגלות מידע שהתקבל ממונים שהתקין
והנמצא בידיו לבעל רישיון ניהול המערכת ולבעל רישיון הספקה; העברת מידע
כאמור הכוללת מידע כהגדרתו בחוק הגנת הפרטיות תהיה בהסכמת הצרכנים. השר,
באישור ועדת הכלכלה, רשאי לקבוע הוראות לעניין השימוש במידע שקיבלה בעלת
רישיון לניהול המערכת והסכמת הצרכנים לכך'.

מה שניסיתי לגבש בהצעה הזאת זה שני דברים. אל"ף, העברת מידע סטטיסטי בלבד
לחברה לניהול המערכת אין בה מידע שעליו חל חוק הגנת הפרטיות ולכן היא לא
תדרוש את הסכמת הצרכנים.

אודי אדירי:

המטרה פה של החברים הייתה לאפשר לוודא שחברת ניהול המערכת תוכל לקבל מידע
והסעיף הזה, כפי שהוא כתוב, להערכתי, יוביל לזה שהיא לא תקבל מידע.

אתי בנדלר:

אני לא מסכימה איתך.

אודי אדירי:

היא בוודאות לא תקבל מידע. סתמתם את הגולל - - -

היו"ר איתן כבל:

אודי אדירי, יכול להיות שאתה צודק - - -

אודי אדירי:

אני צודק, בטוח - - - אתה תקבל מידע.

היו"ר איתן כבל:

אבל, שנייה, תנו לה לסיים. אתי לא חשודה בזה שאנחנו נרצה להזכיר.

אודי אדירי:

באתם לברך ו - - -

היו"ר איתן כבל:

עוד לא אמרנו כלום. בבקשה, גברתי.

אתי בנדלר:

אבל כיוון שיש להניח שהמטרה של קבלת המידע על ידי החברה לניהול המערכת, זה
פשוט היה המשפט הבא שהתכוונתי לומר, יהיה לעשות שימוש גם במידע אישי או
במידע כהגדרתו בחוק הגנת הפרטיות וכיוון שכרגע לא נמצאה המתכונת איך לקבל
את הסכמת הצרכנים לצורך כך ואיך להבטיח שהמידע הזה שייעשה בו שימוש, שיעמוד
באמת בהוראות חוק יסוד כבוד האדם וחירותו וחוק הגנת הפרטיות, לכן הצעתי
שהקטע הזה יעוגן בתקנות, בהסכמת ועדת הכלכלה של הכנסת, כדי לאפשר לבחון את
כל ההיבטים ולהביא תקנות בעניין הזה. תקנות בנושאים כאלה אנחנו אפשרנו גם
בחוקים אחרים.

רועי פולקמן (כולנו):

מה שביקשנו אתמול היה לעגן את נוסח החלטת הממשלה על העברת מידע למנהל
המערכת. איפה זה? אני לא רואה את זה בנוסח. זה לפני, הגנת הפרטיות זה אחרי.

אתי בנדלר:

אני כתבתי את זה לפני חמש דקות ביד, אנחנו צילמנו כמה עותקים. אני מתנצלת,
זה פשוט שדובר כאן - - -

היו"ר איתן כבל:

אתי, זה בסדר גמור.

אתי בנדלר:

אני מזכירה שוב, הרישא אומרת כדלקמן: רישיון הולכה ורישיון חלוקה יכללו,
נוסף על הוראות סעיף קטן (א), פסקה (2) הוראות בדבר חובת בעל רישיון לגלות
מידע שהתקבל ממונה שהתקין והנמצא בידיו, לבעל רישיון ניהול המערכת ולבעל
רישיון הספקה. העברת מידע כאמור, הכוללת מידע כהגדרתו בחוק הגנת הפרטיות
תהיה בהסכמת הצרכנים. סעיף קטן נוסף, השר, באישור ועדת הכלכלה, רשאי לקבוע
הוראות, או כללים, אינני יודעת כרגע איך, לעניין השימוש ב - - -

רועי פולקמן (כולנו):

רגע, אתי, תקשיבי רגע, באמת אני מסכים כאן עם אודי, הסעיף הזה הוא יותר נזק
מתועלת. קודם כל למנהל המערכת לא צריך את הגנת הפרטיות. אני מצטער, לא
צריך, זה לא העברה לגורם שלישי. כשעשינו את זה לבנק ישראל לא היה צריך את
כל הדברים האלה ואני מבקש - - -

אתי בנדלר:

אני לא מסכימה איתך, זה לא נכון, כי עיגנו את נושא הפרטיות גם בהעברת המידע
לבנק ישראל.

רועי פולקמן (כולנו):

אז אני מבקש שזה יימחק. אני רוצה שהמידע יועבר למנהל המערכת באופן מלא, בלי
שום קשר. אני לא רוצה שום דבר שקשור לדבר הזה שאומר שמידע דורש הסכמה, לא
דורש הסכמה. ייקבעו כללים לגבי שמירת מאגרי מידע, זה אפשר לכתוב שורה - - -

שולי מועלם-רפאלי (הבית היהודי):

במנהל המערכת.

רועי פולקמן (כולנו):

כללים לשמירת מאגרי מידע במנהל המערכת ייקבעו. זה ייקבע, שום הסכמת צרכן לא
צריך כדי להעביר את הדאטה בייס למנהל המערכת. לגבי העברה לגורמים נוספים,
אין בעיה, יירשם שצריך הסכמה. הנוסח, כפי שגם סוכם עם היועצת המשפטית של
חברת החשמל, מה שנכתב בהחלטת הממשלה, שהמידע מהמאגר, מי שמנהל אותו, נעשה
על ידי חברת החשמל, סיכמנו את זה, אבל למידע יהיה קופי אצל מנהל המערכת,
בלי הסכמת הצרכן.

שולי מועלם-רפאלי (הבית היהודי):

בלי הסכמת צרכן. בהעברה לגורם שלישי תידרש הסכמה של הצרכנים, כי אחרת
אנחנו - - -

שי באב"ד:

אני מצטרף לפולקמן ולאודי. הסיפור הזה של הסכמות הצרכן מפיל את זה באותו
רגע, מנהל המערכת לא יקבל מידע בחיים, לכן זה חייב לרדת. כל הרציונל היה
שאנחנו רוצים לדאוג שהמידע לא יהיה קאפטי בידי חברת החשמל ושהוא יגיע
לניהול המערכת באופן מלא כמחויב בחוק.

היו"ר איתן כבל:

תודה, אדוני. דרור, בבקשה.

דרור וגשל:

עמדת היועץ בכל מה שקשור לעולם הפרטיות היא עמדה מינימליסטית, כלומר אנחנו
לא רוצים ליצור מאגרי מידע כפולים לשווא, גם להגנת סייבר, גם להגנת המידע,
אנחנו יוצרים מאגרים כפולים, אנחנו עושים את זה כשיש בזה צורך. יותר מזה,
אנחנו קובעים בחקיקה, וזה נובע מהעובדה שהזכות לפרטיות היא חוק יסוד, אנחנו
מבהירים בחקיקה כשאנחנו קובעים מאגרים כפולים לאיזה צורך הם ישמשו. זה נקבע
במחוקק כדי שאם אתה עכשיו לא קובע שמאגר מידע עכשיו יהיה כפול ויהיה בידיו,
אחר כך הוא יוכל לעשות עם המידע הזה מה שהוא ירצה. לא, אתה רוצה עכשיו
שיהיה את המידע הזה לצורך משהו, לצורך תכלית מסוימת. את התכלית הזאת צריך
לכתוב עכשיו. אתה צריך, המחוקק צריך להנחות לצורך מה התכלית הזאת. אם רוצים
לכתוב שהמידע יועבר לחברת מנהל המערכת לצורך העברתו לבעלי רישיונות הספקה,
זה בסדר גמור.

רועי פולקמן (כולנו):

אתי, תשמעי נוסח וככה להכניס אותו לחוק, אני מיד מביא לך את זה כתוב, 'בעל
רישיון חלוקה יחויב לתת לבעלי רישיונות הספקה גישה חופשית למידע המופק
ממוני החשמל של לקוחותיהם, באישור הצרכנים. כמו כן כל המידע מהמונים יועבר
לחברת מנהל המערכת' - - -

שולי מועלם-רפאלי (הבית היהודי):

ושם לא צריך אישור צרכנים.

רועי פולקמן (כולנו):

'ככל שייקבעו על ידי רשות החשמל והכול בכפוף לאמות מידה שתקבע הרשות והחל
ממועד קביעתם'.

אתי בנדלר:

אני מודיעה לך, אדוני, אם אתם תרצו כך ייכתב בחוק, אבל אני אומרת לך שזה
ייפסל בבג"צ אם תוגש עתירה, כי זה עומד בניגוד להוראות חוק יסוד כבוד האדם
וחירותו. כמו שאמר לך עורך דין וגשל, ולא בכדי אני ביקשתי שיבררו במהלך
הלילה את ההיבטים של הפרטיות עם המומחים שלהם להגנת הפרטיות, ומה שהוא אמר,
לפחות צריך לכתוב מה התכלית - -

רועי פולקמן (כולנו):

בסדר, נכתוב.

אתי בנדלר:

- - ואיזה שימוש כדי שלא יעשו בזה שימוש אסור.

רועי פולקמן (כולנו):

אז נכתוב.

אתי בנדלר:

אז אם ככה כמו שזה זה לא מספק.

שולי מועלם-רפאלי (הבית היהודי):

אז צריך להוסיף עוד משהו כדי למסגר את זה, אבל ברור שהעברה למנהל המערכת לא
צריכה הסכמת הצרכנים, אתי. הוא הדבר, אחרת מה עשינו בזה? בשביל מה הבאנו את
הסעיף הזה אם בסוף גם למנהל המערכת צריך הסכמה של הצרכנים?

דרור וגשל:

לא, השאלה למה.

שולי מועלם-רפאלי (הבית היהודי):

אין בעיה.

היו"ר איתן כבל:

דרור, די. חברים, חבר'ה - - -

רועי פולקמן (כולנו):

אנחנו מחפשים את הנוסח.

היו"ר איתן כבל:

אל תחפשו, עכשיו תשתקו, אני אגיד את הדברים וזהו. תראו, הכיוון שאנחנו
יצאנו ממנו אתמול, אני עושה את זה קצר, היה שאנחנו מנסחים משהו ברוח הדברים
של החלטת הממשלה. אחת. נקודה שנייה, אני יודע להתחבר לדברים שאמר חברי חבר
הכנסת רועי פולקמן עם שלייקס מתבקש, זאת אומרת אין מצב שיש מאגר באיזה שהוא
מקום שהוא לא פועל באמות מידה וכללים, שיש לו תכלית ראויה, שהיא כתובה
שאנחנו מנסחים את זה באופן של מהי התכלית ומה הם הכלים לשמירת הפרטיות, אין
דבר כזה שיש מאגר, גם אם הוא יושב בבית ועוסק בזה לנתונים סטטיסטיים - - -

איילת נחמיאס ורבין (המחנה הציוני):

וגם אם הוא עושה את זה במקום ממשלתי.

היו"ר איתן כבל:

נכון, הוא צריך להיות על פי כל אמות המידה. כך אני רואה את הדברים ואז
אנחנו יודעים לחבר את מה שרועי אמר יחד עם הדברים שאת, בעיקר, ודרור רוצים
לתת את זה, שזה סגור ונעול לעניין הזה. עוד משהו? תודה. מאיר.

מאיר רובין:

אני רוצה לחדד כאן משהו. חברת החשמל, כשנתנו לחברת החשמל מונופול על כל
המונים במדינת ישראל לא קיימו שום דיון על מה היא עושה במאגר המידע הזה,
איך זה משפיע על הפרטיות שלי, אם אני לדוגמה לא רוצה שחברת החשמל תדע כמה
חשמל אני צורך, באיזה תנאים הם נותנים את זה לצד ג'.

איילת נחמיאס ורבין (המחנה הציוני):

מדברים על הגנת הפרטיות.

מאיר רובין:

אני רוצה לחדד משהו.

היו"ר איתן כבל:

חברים, הוא מנסח את הפוש.

שולי מועלם-רפאלי (הבית היהודי):

תנו לו לדבר.

מאיר רובין:

אבל ברגע שמציעים - - -

היו"ר איתן כבל:

חברים, אני נלחם על זכותו של מאיר לומר את דבריו.

איילת נחמיאס ורבין (המחנה הציוני):

לא, אבל אין בעיה, אבל כשרוטנברג הקים את תחנת הכוח הראשונה? נו באמת. בוא
נלך לנהריים.

היו"ר איתן כבל:

יקירה, אני אמרתי שכל פעם שמאיר מדבר אני מתגעגע למילטון פרידמן.

איילת נחמיאס ורבין (המחנה הציוני):

לא, אבל אז תיקנת את עצמך.

מאיר רובין:

ברגע שדובר על להעביר את אותו המידע בדיוק שנאסף בחברת החשמל באותה הצורה
בדיוק שהוא נאסף בחברת החשמל ובאותו רגע שהוא נאסף בחברת החשמל לשיקוף של
אותו מאגר בדיוק במנהל המערכת, פתאום עלו נושאים של פרטיות. למה חשוב שיהיה
עותק של המאגר? לא אומר להוציא את המידע מחברת החשמל, יש לה את המונים, היא
תאסוף את כל המידע, למה קריטי שיהיה עותק של כל המידע במנהל המערכת? כי
מנהל המערכת לא מתחרה במתחמי ההספקה והייצור.

היו"ר איתן כבל:

תודה.

מאיר רובין:

שנייה, ולכן - - -

היו"ר איתן כבל:

אבל הוא בא, הוא התאמן על זה כל הלילה.

מאיר רובין:

תנו לי. אם כשתיפתח התחרות בהספקה, שעוד לא יודעים איך היא תיראה, יבוא
מספק פרטי והוא יצטרך לבקש את המידע על המונים מחברת החשמל, חברת החשמל תדע
איזה צרכן הצטרף לאיזה מספק פרטי, כמה הוא צריך, מי נכנס, מי יצא מכל מספק
פרטי, אם המספקים הפרטיים מדברים רק עם מנהל המערכת ויש לו מאגר זהה
לחלוטין לזה שבחברת החשמל הוא נותן להם את המידע באותם התנאים בדיוק.

היו"ר איתן כבל:

תודה, יקירי. אתי, זה הנוסח שאני רוצה שינוסח ברוח הדברים שאני הצגתי כאן.

איילת נחמיאס ורבין (המחנה הציוני):

העברת מידע תוך הגנה על הפרטיות בכל מקרה, גם במנהל המערכת, אבל מנהל
המערכת יחזיק את המידע.

מאיר רובין:

לא, אתה לא יודע מי הצרכן הספציפי.

אתי בנדלר:

לאיזה תכלית? זה מה שדובר.

מיכאל מקייה:

לצורך ביצוע פעילות בהתאם לתנאי רישיונו. זה לא סיסמה, תנאי הרישיון
מפורטים בצורה מאוד מפורטת בהגדרת רישיון ניהול מערכת. מנהל המערכת, עם כל
המידע של הצרכנים, הוא משתמש במידע הזה לא רק כדי להעביר למספקים, עם כל
הכבוד, אלא ביום יום כדי לאזן את המערכת. אין דקה שבה הוא לא צריך את כל
המידע ולראות את כל המערכת. הדבר הזה כבר קבוע באמות המידה של הרשות, זה לא
חדש.

רועי פולקמן (כולנו):

מעולה.

מיכאל מקייה:

אין שום חידוש, רק אתם מעגנים את זה בחוק, וזה יופי, כי זה נותן לנו גם
מקור סמכות נוסף, חזק יותר, לעשות את זה. זה יופי, אבל זה כבר קיים, הוא לא
יכול לעבוד בלי זה.

רועי פולקמן (כולנו):

יופי.

היו"ר איתן כבל:

אוקיי, תודה. משפט.

עמית קריספין:

אדוני, העניין הזה של המידע לצרכנים הוא לב ליבה של התחרות - - -

היו"ר איתן כבל:

אבל אתה חוזר על הדברים שאמרת אתמול.

עמית קריספין:

אבל אני אומר, לפי הנוסח הזה - - -

היו"ר איתן כבל:

תסלח לי, ברשותך, אפשרתי לך כל הזמן, עכשיו אתם תקשיבו לי. סליחה, חברים,
אמיר, די, אני אעיף את כולכם החוצה, אתם אלה שמפריעים לי לקדם את החוק. מה
עובר עליכם?

תקשיב טוב טוב. אנחנו פה בוויכוח ועדיין לא הצלחנו לסיים את זה כי אנחנו
מחפשים את הדרך כדי שגם החברות הפרטיות תוכלנה לקבל את מלוא המידע לכשזה
יתבקש. אנחנו החלטנו על הנוסח ואדוני, די.

עמית קריספין:

אבל רק נקודה, משפט אחד, אדוני. השאלה הגדולה היא ממי אני מקבל את המידע,
אם אני מקבל את המידע מהמתחרה שלי או שאני מקבל את המידע ממנהל המערכת. זו
השאלה.

היו"ר איתן כבל:

אני רוצה להזכיר לך עוד דבר, לגבי הסוג של התחרות, בסוף הרי, כמו שאמרנו,
זה לא בדיוק תחרות אמיתית. אנחנו כל הזמן פה מרמים את עצמנו במכבסה הגדולה
שאנחנו בונים, זה לא בדיוק שאני עכשיו צריך לקבל החלטה ביציאת ר' ירמיהו,
רגל אחת שלי בבני ברק ורגל אחת בפתח תקווה ואני עכשיו צריך לקבל החלטה האם
אני מקבל את השירות ממך כי אני גר פה או פה. בסוף, זה כל אחד מקבל אזור
זיכיון - - -

קריאה:

לא, לא, לא.

קריאה:

ממש לא נכון. אדוני היושב ראש, זה לא נכון, ברמה העובדתית. זה לא רשת
החלוקה של הגז, אדוני, ההספקה זה כמו טלפון נייד, זה בדיוק אותו דבר.

היו"ר איתן כבל:

תסלח לי, גם אם אינני מדייק עכשיו, ברשותך, ומותר לי לא לדייק כי אתם עושים
את זה כל הזמן, אני יכול לומר לכם שלפחות בנוסח כפי שאנחנו הבאנו אותו - -
-

רועי פולקמן (כולנו):

נכון, תוכלו לקבל את זה - - -

היו"ר איתן כבל:

חברות וחברים, זה הכול. תודה רבה לכם. מספיק. בינתיים אנחנו - - -

אתי בנדלר:

אני לא יכולה לכתוב את זה.

רועי פולקמן (כולנו):

תחליטי, מה שנאמר - - -

היו"ר איתן כבל:

גמרנו, תודה.

אתי בנדלר:

אני מנסה לראות אם אני קולעת, אנא הקשיבו, 'לצורך ביצוע פעילות בהתאם לתנאי
רישיונו של מנהל המערכת יעביר אליו בעל הרישיון שאנחנו מדברים עליו כאן את
כל המידע הנמצא בידיו שהתקבל ממונה שהתקין. מידע כאמור יועבר גם לבעל
רישיון הספקה בהסכמת הצרכנים בהתאם לאמות מידה - - -

מיכאל מקייה:

על ידי מנהל המערכת.

איילת נחמיאס ורבין (המחנה הציוני):

לא, לא.

מיכאל מקייה:

חובה, חובה, אחרת אין תחרות. חובה.

אתי בנדלר:

בהתאם לאמות מידה שקבעה הרשות לפי סעיף 30(2)'.

שולי מועלם-רפאלי (הבית היהודי):

מצוין.

מיכאל מקייה:

בסדר, אנחנו נקבע את זה באמות מידה.

יעל נבו:

גברתי, אני רק הייתי מבקשת להכניס, כמו בהחלטת הממשלה, שייכנס קודם העברה
לבעלי רישיונות הספקה, על פי כללים שתקבע הרשות ולאחר מכן את ההעברה לינ"מ
לצורך ביצוע - - -

שולי מועלם-רפאלי (הבית היהודי):

לא, לא.

יעל נבו:

זה משנה מאוד.

שולי מועלם-רפאלי (הבית היהודי):

לא, ממש לא. זה הפוך ממה שחבר הכנסת - - -

היו"ר איתן כבל:

חברים, בעזרת ה' והלידה של הבחור שלנו פה תהיה קלה, בעזרת ה', אנחנו
מחזיקים אצבעות לנציג של פורום ה-15, די, זו כבר לידה קיסרית. אני לא רוצה
לידת עכוז. די, סיימתי. תודה רבה.

רועי פולקמן (כולנו):

רגע, הייתה הערה של דרורה.

היו"ר איתן כבל:

נגמר, שום דבר.

דרורה ליפשיץ:

אני חושבת שתנאי הרישיון צריכים להיות מנוסחים ביחס למנהל המערכת, כלומר
מנהל המערכת יעשה שימוש בהתאם לתנאי רישיונו. ההעברה היא לצורך שימוש של
מנהל המערכת - - -

היו"ר איתן כבל:

זה מה שמיכאל אמר.

שולי מועלם-רפאלי (הבית היהודי):

לפי תנאי רישיונו, זה מה שמיכאל - - -

היו"ר איתן כבל:

זה מה שמיכאל אמר.

דרורה ליפשיץ:

נכון, אבל - - -

אתי בנדלר:

לצורך ביצוע פעילות בהתאם לתנאי רישיונו של מנהל המערכת יעביר אליו בעל
הרישיון ש - - -

היו"ר איתן כבל:

נכון, חבר'ה, מה עובר עליכם?

קריאה:

חייבים שהמספקים הפרטיים - - -

היו"ר איתן כבל:

למה אתם, במקום לתת לי להתקדם - - - אתם מפריעים לי כל הזמן עם ההערות
שלכם, מרוב הערות אתם כבר - - - עשר שנים היה לכם זמן לגמור את כל הדברים
האלה. מאיר, תתאמן בחוץ מתח עם הידיים, פה אני לא אתן לך לדבר. די.

מי בעד ההצעה כפי שהיא הוקראה על ידי היועצת המשפטית? תודה רבה. הנושא
אושר. ההצעה התקבלה.

הצבעה

בעד – רוב

נגד – מיעוט

נמנעים – אין

תיקון נוסח בסעיף 5, פסקה (א1) – התקבל.

היו"ר איתן כבל:

בואו נמשיך.

שולי מועלם-רפאלי (הבית היהודי):

אז גמרנו את סעיף 5 בעצם.

אפרת נחלון:

הסעיף שיעל נבו הקריאה אתמול - - - כדי שתוכלו להצביע עליו. זה מופיע בנוסח
שנשלח לוועדה.

אתי בנדלר:

על איזה סעיף זה עכשיו?

שולי מועלם-רפאלי (הבית היהודי):

מה שאת ביקשת שיתווסף אתמול בסעיף 5.

אפרת נחלון:

אני רק אומר, אתמול סעיף (ו) היה התייחסות לרישיון אגירה, אנחנו מציעים שזה
יהיה עכשיו סעיף (ז) וסעיף (ו) יהיה 'בעל רישיון חלוקה לא יפעל בתחום בעל
רישיון חלוקה אחר ולמעט פעילות חלוקה המבוצעת על ידי מי שפטור מרישיון
חלוקה לא תבוצע פעילות חלוקה באזור שנקבע ברישיון שלא על ידי בעל הרישיון'.

אתי בנדלר:

רק מעירה, שבעל רישיון חלוקה לא יבצע חלוקה, או לא יפעל לצורך ביצוע חלוקה.

היו"ר איתן כבל:

אוקיי, תודה. דנו בזה אתמול, אני אישרתי גם ליועצת המשפטית לאפשר להעלות את
זה. את רואה איזה לב רחב יש לי? תודה מי בעד? ירים את ידו. תודה, התוספת
אושרה.

הצבעה

בעד – רוב

נגד – מיעוט

נמנעים – אין

תוספת סעיף (ז) – אושרה.

היו"ר איתן כבל:

מעבר לזה, אני רק צריכה לבדוק, כל סעיף 5 אושר?

היו"ר איתן כבל:

נכון, כן. אמרת לי שאתה רוצה לומר משהו לגבי סעיף 5. אמרת, נדחה אתמול.
דבר.

גיל דותן:

אני רוצה להתייחס לנקודה שלא כתובה בחוק שלמעשה החוק מבחינתי שותק וזה
בנוגע להפרדה שקורית פה בין האחריות לסמכות בהקשר לשרידות המערכת, שמבחינתי
לפחות אני חושב שזה המקום להעלות את זה. המצב כיום הוא כזה שמנכ"ל חברת
החשמל נושא באחריות לשרידות המערכת ויש לו גם את הסמכות ואת הכלים כדי לטפל
במה שצריך לעשות כדי לתת מענה לאחריות שהוא נושא בה. מחר, אחרי הרפורמה,
האחריות הזו עוברת למנכ"ל חברת ניהול המערכת והסמכות עוברת בפועל לרשות
החשמל. פה מבחינתנו יש בעיה שאני בעצם לא רואה פה ביטוי בחוק שנותן מענה
להיבט הזה ובהקשר הזה אני אתן דוגמה - - -

היו"ר איתן כבל:

לא, רק תאמר לי, אני מנסה להבין, ברשותך, גיל, איפה מבחינתך יש את הלאקונה,
מה הבעייתיות. אחוז אותה בקרניה, מה שנקרא.

גיל דותן:

אני אעשה את זה דרך דוגמה לצורך העניין, אני חושב שזו תהיה הדרך הנכונה
לבוא ולהציג את הדברים. חברת החשמל היום בתחום הייצור, אין מה לעשות, מהווה
את הגיבוי למשק החשמל. בהקשר הזה הגיבוי הוא כזה שמאפשר למנהל המערכת
להפעיל יחידות כשהן נדרשות כאשר יש סיכון לשרידות המערכת. היום יש למנכ"ל
חברת החשמל את התמריץ לדאוג לזה שמצב הגיבוי אצלו יהיה במצב הכי טוב שנדרש
כדי לתת מענה לאחריות שנגזרת מעצם היותו אחראי על היבטי השרידות. מחר הקטע
הזה נעלם ולמעשה הוא צריך לקבל תמריץ אחר שיבטיח שהאחריות שנמצאת אצל מנהל
המערכת - - -

היו"ר איתן כבל:

אתה יודע, ההסבר שלך כל כך הארוך ההסבר שאני איבדתי אותך.

רועי פולקמן (כולנו):

אתה רוצה הגדרות למי אחראי על השרידות?

גיל דותן:

לא, אני רוצה - - -

היו"ר איתן כבל:

אני אסביר לך משהו, אתה נתת לי הרצאה כשלא באתי מוכן למבחן אז כתבתי מחברת,
אני מבקש ממך לתת לי באבחה את הבעייתיות. אתה לא מצליח לתת לי באבחה.

גיל דותן:

יש פה בעייתיות - - -

היו"ר איתן כבל:

נראה לי שאתה לומד תוך כדי תנועה את הבעיה.

גיל דותן:

אני מנסה להביא אתכם אל הבאר. יש פה בעייתיות בכל מה שנוגע - - -

היו"ר איתן כבל:

בעיניך קודם כל.

גיל דותן:

בעיניי, כמובן בעיניי, יש פה בעייתיות בכל מה שנוגע לסמכות שניתנת למנכ"ל
חברת ניהול המערכת לשלוט בכלים שעומדים בשבילו - - -

היו"ר איתן כבל:

אני הבנתי. בינינו, הבנתי את זה בהתחלה, אבל איך אומרים? כדררת וכדררת
וכדררת וכל העניין הוא, אתה בא ואומר 'אדוני, אני רוצה את הסמכויות אצלי,
אל תבלבלו לי את המוח' - - -

גיל דותן:

בהקשר של מה ש - - -

היו"ר איתן כבל:

שנייה, הבנתי, עזוב. מה אתה מערבב לי עכשיו רשות החשמל, זה, פה, 'יש חברה
חדשה, אנחנו המנהלים אותה, אנחנו אחראים לה, אנחנו רוצים שכל הסמכויות
תהיינה אצלנו'. זה הכול, בעברית, ראית איך עשיתי לך את זה בשלוש שורות?
נשמה, פסח היה מגיע עד שהיית מסיים להסביר לנו. גיל, היית אומר לי הייתי
עוזר לך מהתחלה.

גיל דותן:

אני מודה לאדוני.

היו"ר איתן כבל:

בבקשה, אדוני יושב ראש רשות החשמל.

אסף אילת:

אנחנו מבינים את החשש שיש כתוצאה מההפרדה, אבל אנחנו לא רואים בזה שום
בעיה, אנחנו מחויבים לתת למנהל המערכת את כל הכלים בשביל להפעיל את כל
היחידות, בין אם הן של חברת החשמל או של יצרנים אחרים ויש אמות מידה, זה לא
שצריך איזה רצון טוב ואנחנו באמת מחויבים לתת לך את כל הכלים.

שולי מועלם-רפאלי (הבית היהודי):

בסוף אני מניחה שזה ליבת הדבר, זאת אומרת זה - - -

היו"ר איתן כבל:

אוקיי, תעביר הודעות לאחור שלא התקבל. אוקיי, תודה. מה עכשיו אנחנו? איפה
אוחזים?

אתי בנדלר:

בסעיף 60א, הוראות המעבר.

היו"ר איתן כבל:

יש לנו עוד את 4, את המחיקה של ה - - - כמה עוד נשאר לנו, הרבה?

אפרת נחלון:

לא. אני רק מזכירה, זה נושא שעלה גם אתמול ועכשיו אנחנו עם נוסח להקראה
מבחינת המועד שבו נותנים רישיון לבעל ניהול המערכת. אנחנו בנוסח החדש
שהועבר לוועדה, יש את זה בפניכם. זה סעיף 19, הוספת סעיף 60א רבתי.

היו"ר איתן כבל:

אפרת, קדימה.

אפרת נחלון:

בסעיף (ב), פסקה (1) סעיף קטן (א), אני מקריאה 'המועד שבו ניתן רישיון
לניהול המערכת לחברת ניהול המערכת בע"מ, שיהיה לא מאוחר מיום ה' בכסלו
התש"פ (3 בדצמבר 2019), השרים בהתייעצות עם הרשות ועם רשות החברות
הממשלתיות, כמשמעותה בחוק הרשויות הממשלתיות התשל"ה-1975, רשאים להאריך
מועד זה בשתי תקופות שלא יעלו על חצי שנה כל אחת ובתקופות נוספות כאמור
באישור ועדת הכלכלה'.

אני מזכירה, אנחנו מדברים פה על הרישיון האחוד של חברת החשמל, שאנחנו
אומרים שהוא יישאר בתוקף עד לאחד מהמועדים לפי המאוחר מביניהם. המועדים
האלה יכולים להיות או המועד שבו ניתנו רישיונות חדשים לחברת החשמל, להולכה,
חלוקה והספקה, גם לפי המאוחר מביניהם, או המועד שבו ניתן רישיון לבעל ניהול
מערכת שלבקשת הוועדה הוספנו את התאריך האחרון למתן הרישיון לניהול המערכת.
כמו שיש אפשרות להארכות לגבי המועדים האחרים, לא כל כך צריך לדאוג, כי זו
הארכה לצורך רשות רגולטורית, זה לא לצורך חברת החשמל עצמה, אז אנחנו מבקשים
שתהיה אפשרות להאריך את המועד הזה. יש כל מיני דברים שמנהל המערכת צריך
להיערך אליהם, אז זו הבקשה שלנו.

אתי בנדלר:

אני רק רוצה להפנות בכל זאת את תשומת הלב שהוועדה התעקשה לקבל מועד שעד
אליו יינתן רישיון לניהול המערכת. מה שמוצע כאן זה אכן תאריך שזה 3 בדצמבר
2019 עם אפשרות הארכה, רק שאפשרות ההארכה היא ללא הגבלת זמן.

רועי פולקמן (כולנו):

באישור הוועדה.

אתי בנדלר:

כן, אבל זה לא - - -

רועי פולקמן (כולנו):

אני חושב שזו הצעה מצוינת, אתי, אני אגיד לך למה - - -

אתי בנדלר:

אני מפנה את תשומת הלב, אין לי שום בעיה.

רועי פולקמן (כולנו):

את צודקת, טוב מאוד שאת מפנה, אני רק אומר, עברנו את המצב שאין את זה שלוש
פעמים בפתיחת החוק של רשות השידור, עם פתיחת התאגיד. אני אומר שזה אותו
מנגנון, במקום ששלוש פעמים, בלגן ופתיחת חוקים וכל הטררם סביב זה, אז אתה
אומר בסוף יש כאן הליך פרלמנטרי, זו חברה מורכבת, צריך להקים אותה ויצטרכו
עוד חצי שנה, פחות חצי שנה, על כל חצי שנה כזאת התכנסנו פה שלוש פעמים,
שלוש קריאות, ועדות מיוחדות, פוליטיקה, עניינים. לא צריך את זה.

שולי מועלם-רפאלי (הבית היהודי):

נכון.

אפרת נחלון:

אז מהשנה מגיעים לאישור הוועדה.

רועי פולקמן (כולנו):

כן, בסדר, ברור. נראה לי מאוד סביר והגיוני.

היו"ר איתן כבל:

אני יכול להעלות להצבעה?

אתי בנדלר:

כן, צריך להצביע בעצם על סעיף קטן (ב) ברישא ופסקה (1) כולה, כי מפסקה (2)
ואילך הוצבע, נכון, נעמה?

נעמה דניאל:

כן.

עמית קריספין:

לגבי (7) עוד לא הייתה הצבעה. פסקה (7).

אתי בנדלר:

תיכף נגיע לפסקה (7). או שאדוני רוצה קודם לקרוא את פסקה (7)?

לאה ורון:

הוא צודק, (7) לא הוצבע.

אפרת נחלון:

זה בתוך סעיף (2).

היו"ר איתן כבל:

למען הסר ספק, בסדר.

לאה ורון:

הצביעו על (2), (3), (4), (5) ו-(6), (7) לא הוצבע.

היו"ר איתן כבל:

אוקיי. גם אם כן, למען הסר ספק. (7) מה זה?

אתי בנדלר:

(7) מדבר על רישיונות ייצור באתרים השונים.

אפרת נחלון:

(7) זה רישיונות הייצור באתרים שנשארים בידי חברת החשמל שלא אמורים להימכר
במסגרת הרפורמה הזאת.

אתי בנדלר:

לא שומעים אותך.

אפרת נחלון:

היו"ר שאל מה זה (7).

היו"ר איתן כבל:

אני מבקש רק להקריא את זה כדי שנצביע.

לאה ורון:

בואו נגמור קודם את העניין של ה - - -

אתי בנדלר:

זה ביחד, אז נוכל כבר להצביע על כל סעיף קטן (ב).

אפרת נחלון:

אבל אני יכולה להקריא רק את פסקה (7).

היו"ר איתן כבל:

כן.

אפרת נחלון:

(7) רישיון לגבי יחידת ייצור שאינו מנוי בפסקאות (2) עד (6) – עד תום משך
    החיים ההנדסי של יחידת הייצור שלגביה ניתן; הרשות תקבע את משך החיים
    ההנדסי של יחידת ייצור כאמור.

אתי בנדלר:

יש הערות לזה.

עמית קריספין:

לגבי פסקה (7), בעצם זה מדבר על התחנות שנשארות בחברת החשמל. יש לנו פה שתי
הערות. ההערה הראשונה זה שכתוב שהרשות תקבע את משך החיים ההנדסי של יחידת
הייצור כאמור, אנחנו רוצים שיתבסס על בסיס שיקומים הנדסיים כלכליים
וסביבתיים. ההערה השנייה נובעת מהעובדה שיחידות הייצור, מתי שהוא הרשות
תקבע שנגמרו החיים שלהן, באותו מועד חברת החשמל לא יכולה להקים תחנות חדשות
בגלל החוק ולכן אנחנו רוצים שיתווסף שבמועד הזה חברת החשמל תמכור את האתרים
האלה.

היו"ר איתן כבל:

תודה. תיכף אנחנו נשאל את מפרט הבקשות. אודי אדירי.

אודי אדירי:

מבחינת אורך החיים ההנדסי, המושג אורך חיים הנדסי הוא מושג שהולך לעולם
הטכני והרשות היא זו שמוסמכת לקבוע אותו ולא, למשל, חברת החשמל. זה המטרה
שכתובה כאן קביעת הרשות. להכניס כל מיני פרמטרים, למשל להכניס פרמטר כלכלי
לאורך חיים הנדסי, אני חושב שזו כמעט סתירה ולכן צריך להשאיר את זה לשיקול
הרשות.

היו"ר איתן כבל:

נכון.

אודי אדירי:

לגבי מכירת האתרים, מאוד ברור מה הרפורמה כוללת ומה היא לא כוללת, היא לא
כוללת מחויבות של החברה למכור את כל האתרים - - -

היו"ר איתן כבל:

נכון, בוא לא נפתח, אנחנו דנו בזה ארוכות, אני רוצה להזכיר לאדוני, והיה
ויכוח לא קטן בעניין הזה.

רועי פולקמן (כולנו):

בנוסח שמונח לפנינו, אתמול דיברנו על האופציה לעשות את הארכות - - -

קריאה:

לא כאן, זה בסעיף הבא.

אפרת נחלון:

בגלל שהקריאו את (ג) אז לא הזכרתי את זה.

רועי פולקמן (כולנו):

כי זה לא פה, הנוסח של זה, זה הנוסח הישן.

אפרת נחלון:

נכון, אנחנו הצגנו את הבקשות של הממשלה לגבי הסעיפים הקטנים ונכון, יש פה
בשתי ההארכות, השלישית באישור ועדה והרביעית - - -

רועי פולקמן (כולנו):

הצבענו על זה.

אפרת נחלון:

הצבעתם.

רועי פולקמן (כולנו):

אבל הייתה בקשה לעשות תיקון, לתת לג'וקר עוד שתי הארכות.

אפרת נחלון:

לא מכירה את זה.

רועי פולקמן (כולנו):

לא מכירה? איתן, עוד שתי הארכות - - -

אודי אדירי:

מניית זהב.

קריאה:

ג'וקר אחד שהוא תלת ראשי.

אודי אדירי:

שלושה ג'וקרים במקום אחד.

רועי פולקמן (כולנו):

אודי ביקש.

היו"ר איתן כבל:

לא נראה לי שהוא מתעקש.

אודי אדירי:

לא, זה חשוב. אני חושב שזה ימנע מבוכות מיותרות. אם תחנה אחת נתקעה ב - - -

היו"ר איתן כבל:

אוקיי, תיכף נראה, בסדר.

רעות רבי:

רק למען הסדר הטוב, אני רוצה להדגיש שיש יחידות שאורך החיים שלהם מבחינת
פליטות מזהמים לאוויר מוגבלות. מדובר ביחידות קיטוריות בשני אתרים, אלה
דברים שרשות החשמל מודעת להם, אבל כשהם יימכרו, גם אם אורך החיים ההנדסי
שלהן עוד מאפשר המשך חיים יש מגבלות של אי המשך מטעמים של זיהום אוויר.

היו"ר איתן כבל:

אוקיי, תודה, גברתי. תודה על ההבהרה. אני יכול להצביע, גברתי?

אתי בנדלר:

כן, ההצבעה היא על סעיף קטן (ב), הרישא ופסקה (1) וכן פסקה (7).

היו"ר איתן כבל:

מי בעד? תודה רבה, אושר.

הצבעה

בעד – רוב

נגד – מיעוט

נמנעים – אין

סעיף 19 להצעת החוק (ב) הרישא, פסקה (1) ו-(7) – אושרו.

היו"ר איתן כבל:

הלאה.

אתי בנדלר:

עכשיו את אומרת שצריכים לחזור לסעיף קטן (א) שזה סעיף ההגדרות.

אפרת נחלון:

הקראנו אותו.

אתי בנדלר:

אז אפשר להצביע עליו, אם אין הערות. סעיף קטן (א), הגדרות לסעיף 60א.

היו"ר איתן כבל:

"חברת ניהול המערכות בע"מ" – החברה הממשלתית שהוקמה מכוח החלטת הממשלה מס'
3704 מיום כ"ז בסיוון התשס"ח (30 ביוני 2008); "יחידת ייצור" – כהגדרתה
בסעיף 6א(ב); "רישיונות" – כל אלה, ובלבד שהיו בתוקף ביום פרסומו של תיקון
מס' 16: (1) "הרישיונות" כהגדרתם בסעיף 60(ד4)(1); (2) הרישיונות שניתנו
לחברת החשמל לפי הוראות סעיף 60(ד5).

מי בעד? ירים את ידו. תודה, הסעיף אושר.

הצבעה

בעד – רוב

נגד – מיעוט

נמנעים – אין

סעיף 19 להצעת החוק (א) – אושר.

אפרת נחלון:

אנחנו מגיעים עכשיו לפסקה (ו), אנחנו עדיין בתוך סעיף 60א רבתי, אנחנו
בפסקה - - -

היו"ר איתן כבל:

רק תאמרי לי, ברשותך, מה עוד נותר לנו.

אפרת נחלון:

את פסקה (ו) ואת התיקון העקיף לחוק משק הגז הטבעי.

אתי בנדלר:

סעיף קטן (ו), את מתכוונת?

היו"ר איתן כבל:

שמבקשים להוריד?

אפרת נחלון:

יש שם מספר דברים ש - - -

אתי בנדלר:

(ד) ו-(ה) גם לא הוצבע?

אפרת נחלון:

על כל (ו) לא הצביעו.

אתי בנדלר:

לא, סעיפים קטנים.

מיכאל מקייה:

(ד) ו-(ה) לא הצבעתם.

אתי בנדלר:

רק (ג) הוצבע?

היו"ר איתן כבל:

אז קדימה, למען הסר ספק.

אפרת נחלון:

רוצים שאקריא?

אתי בנדלר:

כן, תקריאי את זה מהר.

היו"ר איתן כבל:

(4) נמסרה חזקה ביחידות הייצור המנויות בסעיף קטן (ב)(2) עד (6) לפני מועד
    תום תוקף הרישיון החל לגביהן כאמור באותו סעיף קטן, לרבות תקופות
    ההארכה, יפקע תוקף - - -

קריאה:

רגע, (ג) הצבעתם עכשיו?

היו"ר איתן כבל:

זה הנוסח הישן. אז תנו לי את הנוסח ה - - -

קריאה:

כבודו, לא הבנו מה קרה ב-(ג).

היו"ר איתן כבל:

אנחנו פשוט עוד לא הקראנו, לא אישרנו - - - אנחנו מצביעים עכשיו על מה
שלא - - -

קריאה:

חוסר הבנה.

אתי בנדלר:

הוקרא, אבל לא הוצבע.

היו"ר איתן כבל:

אין פה שום שינוי ממה שהיה.

(4) נמסרה חזקה ביחידות הייצור המנויות בסעיף קטן (ב)(2) עד (6) לפני מועד
    תום תוקף הרישיון החל לגביהן כאמור באותו סעיף קטן, לרבות תקופות
    ההארכה, יפקע תוקף הרישיון לגבי אותן יחידות.

(5) ההוראות לפי חוק זה יחולו לגבי הרישיונות בתקופת הארכת תוקף הרישיונות
    לפי סעיפים קטנים (ב) עד (ד).

(1) על אף הוראות סעיף 6א –

(1) רשאית חברת החשמל לעסוק באלה:

(1) תפעול ותחזוקה של יחידות הייצור המנויות בסעיף קטן (ב)(2) עד (6), עד
    תום תקופת תוקף הרישיון החלה לגביהן לפי אותו סעיף קטן וסעיפים קטנים
    (ג) ו-(ד), וכן השאלת עובדים לבעל רישיון ייצור שרכש מחברת החשמל
    יחידות ייצור כאמור, למשך חמש שנים ממועד מסירת ההחזקה ביחידות הייצור
    לבעל הרישיון;

(2) תפעול ותחזוקה של יחידות הייצור המנויות בסעיף קטן (ב)(7) וכן, באישור
    הרשות ובהתאם להנחיות המשרד, פעולות תכנון לפי חוק התכנון ותכנון הנדסי
    הדרוש לצורך כך, לגבי יחידות אלה, למעט פעולות תכנון ותכנון הנדסי
    כאמור שמטרתן הקמה או שחלוף וכן הקמת סולקנים ביחידות ייצור המופעלות
    בפחם באתר רוטנברג ופעולות תכנון לפי חוק התכנון ותכנון הנדסי הדרושים
    לכך, והכול עד למועד הנקוב באותו סעיף קטן;

אתי בנדלר:

בזה היא רשאית לעסוק, שיהיה ברור. ה'וכן' הוא לא על המשך של ה'למעט'.

אפרת נחלון:

הקמת הסולקנים זה לא ההמשך של ה'למעט' זה המשך של הדברים שהיא יכולה לעסוק
בהם.

היו"ר איתן כבל:

נכון.

יעל נבו:

כבוד היושב ראש, לי יש הערות לסעיף הקטן הזה, השאלה אם נחזור לזה אחר כך.

היו"ר איתן כבל:

כן, תני לי רק לסיים, ברשותך, להקריא. עד לאן אני צריך להקריא?

אתי בנדלר:

זה די ארוך.

היו"ר איתן כבל:

אוקיי, בסדר.

(3) ביצוע פעולות המנויות בפסקה (2) בדרך של הענקת שירותים לחברת בת כאמור
    באותה פסקה, ולפני הקמתה של חברה בת כאמור – ביצוע תכנון הנדסי ופעולות
    תכנון לפי חוק התכנון לגבי שתי יחידות הייצור האמורות באותה פסקה, אף
    שלא בדרך של הענקת שירותים;

(4) פעולות תכנון לפי חוק התכנון ותכנון הנדסי הדרוש לצורך כך לגבי האתרים
    המנויים בסעיף קטן (ב)(2) עד (6), והכול בכפוף לתכנית פיתוח לייצור
    והשנאה שאושרה לפי סעיף 19 או תכנית פיתוח למערכת ההולכה וההשנאה
    שאושרה לפי סעיף 20 לתיקון מס' 16, ולהנחיות המשרד;

אפרת נחלון:

בלי (ה) ובלי (ו), יש את פסקה (2) שצריך לקרוא.

אתי בנדלר:

מה זאת אומרת בלי (ה) ובלי (ו), אתם חוזרים בכם?

אמיר רשף:

כן, אנחנו מבקשים לא להעלות את (ה) ולא את (ו).

אפרת נחלון:

וצריך להמשיך ולקרוא הלאה.

היו"ר איתן כבל:

אוקיי. הערות? ברשותך, יעל.

אתי בנדלר:

רגע, אפשר לגמור לקרוא את זה.

היו"ר איתן כבל:

אם ככה, אני אמשיך.

(2) רשאית חברה בת של חברת החשמל שהוקמה לצורך תכנון הנדסי וביצוע פעולות
    תכנון לפי חוק התכנון לגבי שתי יחידות ייצור באתר אורות רבין וכן לצורך
    הקמה, תפעול ותחזוקה של יחידות הייצור האמורות, לעסוק בפעולות שלשמן
    הוקמה.

(7) על אף האמור בסעיפים 6(ז)(3) ו-13(א), רשאית הרשות, באישור השר, לתת
      רישיונות ייצור לחברה בת כאמור בסעיף קטן (ו)(2) לגבי שתי יחידות
      הייצור האמורות באותו סעיף קטן."

אתי בנדלר:

נעצור את זה כאן.

היו"ר איתן כבל:

רצית, יעל, הערה.

יעל נבו:

כן, אני רציתי להתייחס לסעיף קטן (ו)(1)(ב), הסעיף שמתחיל במילים 'תפעול
ותחזוקה של יחידות הייצור המנויות בסעיף קטן (ב)(7)'.

אתי בנדלר:

שבו יש תוספת באדום, ב'עקוב אחרי שינויים' בעמוד 5.

רועי פולקמן (כולנו):

'וכן הקמת סולקנים'.

יעל נבו:

כן, בסעיף הזה. אז ראשית בשורה הרביעית, אחרי המילים 'פעולות תכנון', אני
רוצה להוסיף 'פעולות תכנון וביצוען', מפני שאנחנו רשאים לעסוק לא רק בתכנון
של אותם דברים אלא גם לבצע את מה שתכננו ואושר לנו לפי חוק התכנון ההנדסי.

לאחר מכן, בהמשך, אחרי ההחרגה של פעולות תכנון ותכנון הנדסי שמטרתן הקמה או
שחלוף, להבהיר שמדובר בהקמה או שחלוף של יחידות ייצור. לאחר מכן, בתוספת,
לכתוב 'וכן תותר הקמת סולקנים', שזה גם מה שגברתי העירה, הוא בא אחרי
ההחרגה אז עשוי להשתמע מזה שזה אסור לנו, צריך להבהיר שהתוספת הזו היא מה
שמותר לנו.

אתי בנדלר:

לכן אני שאלתי כדי לבחון את זה בשלב הנוסח.

יעל נבו:

וגם בתוספת מדובר על פעולות תכנון לפי חוק התכנון. זה צריך להיות פעולות
תכנון וביצוען לפי חוק התכנון.

אפרת נחלון:

אני רק מציעה, אתי, 'וכן היא רשאית לבצע הקמת סולקנים', כי 'תותר' זה נשמע
שצריך לעשות עוד התרה של מישהו.

יעל נבו:

אוקיי.

היו"ר איתן כבל:

כן, אדוני, בבקשה.

אודי אדירי:

רק להסביר את התיקון שהכנסנו כאן, הסולקנים זה בעצם פרויקטים שהוחלט עליהם
לפני מספר שנים, הם נמצאים בביצוע מתקדם ומטרתם הפחתת הפליטות המזהמות של
התחנות הפחמיות.

היו"ר איתן כבל:

נכון, זה עניין שהוא סביבתי מן המדרגה העליונה.

אתי בנדלר:

וליתר ההערות שביקשה להוסיף?

אפרת נחלון:

לומר 'פעולות תכנון וביצוען', מבחינתנו אין בעיה, זה אינהרנטי למילים תכנון
ותחזוקה.

היו"ר איתן כבל:

אפרת, זה בסדר גמור, אין כאן שום בעיה. כן, אדוני.

עמית קריספין:

אנחנו מבקשים להוסיף במשפט האחרון ואחרי המילה 'והכול', אז שיהיה כתוב
'והכול מבלי שיהיה בכך כדי לשנות את הספק התחנות, נצילותן או אורך החיים
ההנדסי שלהן' ומתחבר להמשך. הכוונה פה להבהיר ששומרים על הקיים, לא עכשיו
מבצעים איזה שהיא פעולה שתוגדר כפעולת תכנון ותחזוקה ופתאום תהפוך את
היחידה מיחידה של 200 מגוואט ליחידה של 400 או מנצילות של 20% לנצילות של
80%.

אתי בנדלר:

אתה יכול לחזור שוב על ההצעה שלך?

עמית קריספין:

אחרי המילה 'והכול' יהיה 'מבלי שיהיה בכך כדי לשנות את הספק התחנות,
נצילותן או אורך החיים ההנדסי שלהן'.

אפרת נחלון:

אתה רוצה להוסיף את זה על כל הסעיף הקטן?

עמית קריספין:

כן.

קריאה:

אודי, זה מיותר.

דרורה ליפשיץ:

זה מיותר מכיוון שממילא הפעולות האלה הן רק באישור הרשות והשר.

אודי אדירי:

אני חושב שרצינו להביא משהו דומה בבוקר והייתה פה מהומת אלוהים.

היו"ר איתן כבל:

חברים יקרים, אנחנו לא עוסקים עכשיו בפושים חדשים מסוג אחר.

עמית קריספין:

זה לא פושים.

היו"ר איתן כבל:

הבנתי, אם אדוני לא הבין, כבר היה צריך להבין את הבדיחות - - -

אודי אדירי:

אנחנו הצענו הבוקר סעיף מצמצם.

היו"ר איתן כבל:

כבר אדוני, בעיקר כשהוא יושב על יד הפוּּשר. ברשותכם, אנחנו לא נפתח, איך
אומרים? בדרך אחרת את העניין. ברשותכם. אני יכול להצביע עם התיקונים,
חברותיי וחבריי?

אתי בנדלר:

עם התיקונים שהוצעו על ידי - - -

היו"ר איתן כבל:

על ידי יעל.

אתי בנדלר:

'וכן תותר הקמת סולקנים' ואפשרות ביצוע.

יעל נבו:

לא 'תותר', 'תהיה רשאית לבצע'.

היו"ר איתן כבל:

כן, היא דייקה את זה. כן, מאיר.

מאיר רובין:

יש כאן איזה שהיא פרצה שאם באמת לפעמים צריך לעשות פעולות תחזוקה, היה משל
יווני עתיק על ספינה שקיבלה פטור ממסים ואז מישהו החליף בה חלק, כל פעם חלק
אחד, ואחר כך התברר שכל פעם שהחליפו חלק בנו - - -

היו"ר איתן כבל:

מאיר, מאיר.

מאיר רובין:

בקיצור, אפשר להחליף תחנת כוח, חלק אחרי חלק אחרי חלק ולהגיע לתחנה חדשה.

היו"ר איתן כבל:

מאיר, יקירי, תגיד לי, מה, אנחנו עכשיו בתכנית בערוץ ההיסטוריה? אלה
שמתקנים את המכוניות?

מאיר רובין:

כן, כן, אם רק היית רואה מה חברת החשמל - - -

היו"ר איתן כבל:

בחיאת דינאק. תסלח לי, תרשה לי, באמת, יש כאן נקודה מרכזית שהיא מכירת חמש
היחידות, ממה נפשך? אם אדוני צודק אז כולנו חבורה של אנשים שלא הבנו כלום
והכול פה מעשה רמייה. דהיינו נקודת הבסיס שיש לנו כאן צורך והמרכיב המרכזי
של כל הרפורמה, מבחינת מערכת היחסים המתקיימת בין העובדים לבין הרפורמה, זו
מכירתן. אם הם מייצרים מצג שווא, על ידי החלפת ברגים, יהיה עכשיו תפקיד
חדש, תוסיפו את זה, מהמפוטרים תחזירו מישהו, שהוא יהיה אחראי כל הזמן על
החלפת ברגים כדי להאריך את החיים. וזה לא, כי הם גם מבינים את זה, גם
הוועד, גם יושב ראש הוועד, גם ההנהלה, גם המדינה, שיש איזה שהוא שלב שאם זה
לא עומד בתנאים האלה העסק מת, הוא לא יתקדם.

מאיר רובין:

אז פשוט לכתוב את זה בחוק, זה הכול.

היו"ר איתן כבל:

מאיר, עשה לי טובה. אני מזכיר לך את מה שכבר אמרתי בפעם הקודמת, אתה חונן
לאדם דעת ומלמד לאנוש בינה. הרי ברור לך, אני גם לא אגזול את מטה לחמך או
את מי שיבוא בעקבותיך, בטח עד אז כבר תהיה בכנסת, בינתיים אתה פה מתאמן, רץ
על הקווים בדיונים פה, ואתה ראוי, דרך אגב, באמת - - -

איילת נחמיאס ורבין (המחנה הציוני):

יאללה.

היו"ר איתן כבל:

אני אומר את זה, ראוי ומתאים.

איילת נחמיאס ורבין (המחנה הציוני):

מאיר, הכול בפרוטוקול.

היו"ר איתן כבל:

אומר לך את זה בצורה מפורשת, רק תחפש בית עכשיו.

אני מעלה להצבעה את הסעיפים - - -

עמית קריספין:

זה סעיף אחר.

היו"ר איתן כבל:

נשמה, כפרה עליך, כל רגע אנחנו נירדם קצת ואתה תעלה עוד משהו?

עמית קריספין:

לא, יש עוד סעיף אחד, סעיף (ו)(2).

היו"ר איתן כבל:

זה משהו שהקראתי?

עמית קריספין:

כן, (ו)(2).

קריאה:

אנחנו התייחסנו לזה אתמול בערב.

עמית קריספין:

(ו)(2) מדבר על שתי התחנות החדשות שחברת החשמל הולכת להקים. לפי החלטת
הממשלה שתי התחנות האלה צריכות להיות מוגבלות בהספק של 1,200 מגוואט והן
צריכות להיות גם בסדר, שהראשונה מוקמת מיידית והשנייה רק אחרי שמכרו אתר
אחד. אנחנו רוצים את ההגבלה הזאת של ה-1,200 מגוואט, שתהיה ברורה, שלא יהיה
מצב שה-1,200 יהיו פתאום 1,500.

אפרת נחלון:

קודם כל זה לא 1,200, זה 1,200 פלוס 5%.

עמית קריספין:

מקובל עלינו.

אפרת נחלון:

דבר שני, אנחנו לא חושבים שצריך לעגן את זה בחוק, יש את החלטת הממשלה,
הירידה לרמה של מגוואטים - - -

היו"ר איתן כבל:

אני רוצה להזכיר לך שהיו פה עוד כמה דברים שרצו חברת החשמל להכניס לחוק
ואני לא הסכמתי. אוקיי? אז תודה, זה נשאר כמו שזה. ניסיון לא כל כך, ניסיון
יפה.

עמית קריספין:

אנחנו בעיקר מנסים, אדוני היושב ראש.

היו"ר איתן כבל:

תודה רבה. אני מעלה להצבעה את כל הסעיפים שהוקראו.

אתי בנדלר:

את הוראות סעיפים קטנים (ד) עד (ז).

היו"ר איתן כבל:

מי בעד? ירים את ידו. תודה רבה.

אתי בנדלר:

עם התיקונים.

היו"ר איתן כבל:

עם התיקונים בוודאי. אושר.

הצבעה

בעד – רוב

נגד – מיעוט

נמנעים – אין

סעיף 19 להצעת החוק (ד) עד (ז), בכפוף לתיקונים בדיון – אושר.

היו"ר איתן כבל:

הלאה. מה עוד נותר לנו?

אתי בנדלר:

יש את סעיף קטן (ח) וסעיף קטן (ט). סעיף קטן (ח) הוצבע, נדמה לי שהוא הוצבע
כבר אתמול, על דיווחי השר.

היו"ר איתן כבל:

כן.

אתי בנדלר:

לא, לא הצבענו, כי אני ביקשתי שהם יעיינו בנוסח לפני שהוועדה תצביע.

היו"ר איתן כבל:

נכון, גברתי צודקת.

שולי מועלם-רפאלי (הבית היהודי):

שאמרנו שגם ב-31 בינואר הקרוב יהיה דיווח על אותן - - -

היו"ר איתן כבל:

אודי אדירי הציע.

אתי בנדלר:

לא היו הערות. זה דבר אחד. ודבר שני, בסעיף קטן (ט) המוצע, מוצע כאן
שבמסגרת הדיווח לפי פסקה (ח) שהיא אחת לשנה כאמור, ידווח השר או מנכ"ל
המשרד אודות פרסום הסדרות הרשות הנוגעות לסעיף 60א. זו הייתה בקשה של אחד
מחברי הכנסת, סליחה שאני לא זוכרת של מי.

שולי מועלם-רפאלי (הבית היהודי):

רועי.

אתי בנדלר:

שלך? הדיווחים על ההסדרות.

רועי פולקמן (כולנו):

כן.

אתי בנדלר:

לפי סעיף 60א. אלא שמה שמוצע כאן על ידי הממשלה זה שהדיווחים יימסרו במסגרת
הדיווחים של השר או של המנכ"ל. אגב זה דיווחי שר, אמרנו, לא דיווחי מנכ"ל.
אני שאלתי, כתבתי כדי לשאול ואז נדמה לי שהונחיתי שזה יהיה השר. לי אין
בעיה, מה שאת רוצה.

אפרת נחלון:

אוקיי. גם לנו לא - - -

אתי בנדלר:

אז השר ידווח. הדיווחים האלה הם, כאמור, אחת לשנה. אתה ביקשת דיווחים על
ההסדרה, אם איני זוכרת - - -

רועי פולקמן (כולנו):

שלושה חודשים.

אתי בנדלר:

שלושה חודשים ואחר כך שישה חודשים.

רועי פולקמן (כולנו):

נכון.

אתי בנדלר:

ולכן זה לא יכול להיות במסגרת ה - - -

אודי אדירי:

לכן הצעתי שאנחנו נכניס את הדיווח הראשון כבר בינואר 19', על מנת שזה יהיה
בסמוך ל - - -

אתי בנדלר:

אבל אז, בהתאם לנוסח המוצע לגבי דיווחים לוועדת הכלכלה, הדיווח הבא יהיה רק
ב-31 בינואר 2020. אני מפנה את תשומת הלב. חבר הכנסת פולקמן ביקש מדי שישה
חודשים.

רועי פולקמן (כולנו):

כן. הבקשה שלי הייתה שעד שהמכירה תושלם, לפחות לעניין הרגולציה של רשות
החשמל, עוד פעם, אנחנו לא עושים פיקוח פרלמנטרי, אנחנו רוצים שקיפות, כי זה
הליך מרכזי.

היו"ר איתן כבל:

חבל על הזמן, זה כבר נראה לי - - -

רועי פולקמן (כולנו):

תן לפחות לעניין הרגולציה, שידווחו לוועדה.

היו"ר איתן כבל:

זה טורח ציבור.

אפרת נחלון:

אנחנו חשבנו שמתאים שהשר ידווח ל - - -

אמיר רשף:

במסגרת הדיווחים השנתיים האלה יהיה לך דיווח אחד בינואר 19', המכירה של
התחנה הראשונה זה בדצמבר 19', אז יש לך דיווח לפני ולפני התחנה השנייה יהיה
לך כבר עוד דיווח, זה של ינואר 20'.

רועי פולקמן (כולנו):

אתם אומרים שזה יהיה בינואר הקרוב ואז כל שנה.

היו"ר איתן כבל:

תעביר את זה, עזוב, זה בסדר.

יעל נבו:

אדוני, רק למען הבהירות, סליחה שאני חוזרת אחורה, אמרתם סעיף (ב) עם
התיקונים, רק שיהיה ברור איזה תיקונים, זה המילה 'ביצוען' בשני מקומות,
ההוספה של - - -

היו"ר איתן כבל:

אם אנחנו נתנהג שאנחנו לא סומכים עלייך כמו ש - - -

יעל נבו:

לא, כי אני באמת - - - המילה 'ביצוען' בשני מקומות בסעיף הזה, 'של יחידות
הייצור'.

אתי בנדלר:

לא, יש לי במקום אחד בלבד.

יעל נבו:

אז הנה, בבקשה, אדוני.

היו"ר איתן כבל:

היא אמרה בשני מקומות, תכנון וביצוע.

יעל נבו:

אפשר לגשת?

היו"ר איתן כבל:

אמרנו כבר, אני זוכר, את אמרת את זה.

יעל נבו:

ו'של יחידות הייצור', אחרי המילה 'שחלוף', ו'רשאית לבצע' לפני התוספת לגבי
הסולקנים.

אתי בנדלר:

זה אכן תוקן.

יעל נבו:

ורק להגיד שכשאומרים התיקונים זה ללא ההערות של עורך דין קריספין.

היו"ר איתן כבל:

גברתי, תודה, די, נו, בחייכם.

אתי בנדלר:

ברור שלא. ואני רוצה שוב להבהיר, הנוסח הסופי אף פעם לא תואם את הנוסח
שאושר בוועדה כי הוא עובר עוד תהליכים, תהליכי בישול, ולכן אני לא מבטיחה
שזה יופיע בדיוק כמו שאת ביקשת.

היו"ר איתן כבל:

אוקיי, תודה.

אתי בנדלר:

חבר הכנסת פולקמן, אתה מסכים שהדיווחים יהיו - - -

רועי פולקמן (כולנו):

כן.

אתי בנדלר:

אז דיווחי השר לוועדת הכלכלה יהיו בהתאם למה שהוצע אתמול ולהוסיף לכך
שבמסגרת הדיווחים האלה השר ידווח גם אודות פרסום הסדרות הרשות הנוגעות
לסעיף 60. הוראה נוספת, שדיווח ראשון יימסר עד ה-31 בינואר 2019.

היו"ר איתן כבל:

אוקיי, אני מעלה להצבעה. אנחנו דנו בזה אתמול בהרחבה, הקראנו ועכשיו רק
ביקשנו שהם יאשרו את הניסוח. מי בעד? ירים את ידו. תודה, אושר.

הצבעה

בעד – רוב

נגד – מיעוט

נמנעים – אין

סעיף 19 להצעת החוק (ח) ו-(ט) בכפוף לתיקונים בדיון – אושר.

היו"ר איתן כבל:

מה עוד?

אפרת נחלון:

סעיף 24. אנחנו מבקשים להוסיף תיקון עקיף לחוק משק הגז הטבעי. דיברנו על זה
אתמול, עכשיו יש בפניכם נוסח. אנחנו נקריא אותו עם טוויסט קטן.

היו"ר איתן כבל:

זה עם הפוש?

שולי מועלם-רפאלי (הבית היהודי):

לא, הפוש ירד, לא?

היו"ר איתן כבל:

אני רק, דרך אגב, רוצה להגיד את זה, אל"ף, דווח לאחר, זו נקודה אחת. נקודה
שנייה, אני רק רוצה שתדע, עכשיו ברצינות, אני אגיד לך למה אני כעסתי. אתה
יכול להגיד מה שאתה רוצה, אני אפילו לא ידעתי שבכלל עניין כזה מונח לפתחי.

מאיר רובין:

זו הבעיה.

היו"ר איתן כבל:

מאיר, תסלח לי, אני קובע פה. אני לא יכול לקרוא משהו עליי שאני אפילו לא
יודע שהוא קיים. זה הדבר.

אודי אדירי:

בגלל שהוזכרנו, רק אני אגיד לפרוטוקול.

היו"ר איתן כבל:

אודי, תן לי להגיד מילה, ברשותך. אדוני רוצה להחליף אותי? רוצה לעבור
פריימריז עכשיו? נעשה פריימריז מהיר. אוקיי, אז שנייה.

אודי אדירי:

צריך מקום גבוה אצלם, זה לא פשוט.

היו"ר איתן כבל:

מה שאני מנסה להגיד, עכשיו ברצינות, בכללי המשחק שאנחנו פועלים בתוכם, דרך
אגב, אין סרט שהייתי מסכים לקבל את ההצעה כפי ש - - -

אודי אדירי:

אני רוצה להגיד בכל זאת. בגלל שהיו לי גם שיחות עם הצרכנים הפרטיים פה
בחוץ. ההצעה הזאת, ויעידו על זה פה גם היצרנים הפרטיים, היא לא הצעה שהייתה
מגדילה בשום דבר את יכולת הייצור של חברת החשמל. היא הצעה מבהירה שאנחנו
חשבנו שיש בה כדי לצייר את הקווים באופן ברור. מכיוון שעלו פה טענות שזה
יותר מדי להביא ביום האחרון וצריך לשקול את זה, להערכתנו היא לא נחוצה ולא
נדרשת לצורך הסבת התחנות ואני חושב שלאחר שקראו אותה לעומק כולם הבינו שלא
היה בה שום כדי להגדיל את היכולת של חברת החשמל - - -

היו"ר איתן כבל:

תודה לך, אודי, הבהרנו את העניין.

אתי בנדלר:

אני יכולה לומר שאני בכלל לא קראתי אותה, לא רק לעומק, ויכול להיות שכן יש
בה - - -

היו"ר איתן כבל:

לא חשוב, זה לא לעניין, אתי.

יעל כהן-פארן (המחנה הציוני):

אבל, אודי, בסמכותכם היום ל - -

היו"ר איתן כבל:

אני לא פותח.

יעל כהן-פארן (המחנה הציוני):

- - גם אם זה לא כתוב בחוק?

אודי אדירי:

להבנתי כן. זה היה מצמצם ולא מרחיב, זה היה לצמצם ולא להרחיב.

היו"ר איתן כבל:

חברות וחברים, אודי, כל העניין הוא שאם ייווצר מצב שבו אנחנו רוצים תוך כדי
תנועה כן לעבור לאנרגיה יותר נקייה זה יתאפשר מבלי שזה פוגע ביעדים שהצבנו
לעצמנו.

אודי אדירי:

להבנת כל היועצים המשפטיים שלנו שזה אפשרי.

היו"ר איתן כבל:

בוודאי, הבהרתי את זה.

שי באב"ד:

כל המטרה פה הייתה, וחשוב לציין, כי פשוט קראנו אחרת - - -

היו"ר איתן כבל:

טוב, תודה.

שי באב"ד:

רגע, מילה.

היו"ר איתן כבל:

חאלס, תן לנו להתקדם. אתה חזרת מסלובניה.

שי באב"ד:

מה קרה? מתי באת שלושה ימים, שנתיים לא - - -

היו"ר איתן כבל:

אני רוצה לסיים.

שי באב"ד:

יאללה.

היו"ר איתן כבל:

תודה.

אפרת נחלון:

אני אקריא את סעיף 24.

24. תיקון חוק משק הגז הטבעי. בחוק משק הגז הטבעי, התשס"ב-2002, בסעיף
    4(ד), בסופו יבוא:

  "7. מבעל רישיון לניהול המערכת לפי חוק משק החשמל לשווק גז טבעי לצורך
  מילוי תנאי רישיונו."

פה אנחנו מבקשים להוסיף על הנוסח ששלחנו לוועדה, 'בהתאם לכללים שתקבע
הרשות'. הרשות פה, הכוונה לרשות הגז הטבעי, בתיקון עקיף לחוק משק הגז
הטבעי. שוב אני מזכירה, בעיקרון לפי סעיף 4 לחוק משק הגז הטבעי, ספק חשמל,
שזה בעל רישיון ספק שירות חיוני, לא יכול לשווק גז. כדי שבעל רישיון לניהול
המערכת יוכל למלא את התפקיד שלו שמתייחס לדלקים המשקיים, אנחנו רוצים לאפשר
לו את זה, אנחנו רק מחדדים שזה יהיה בהתאם לכללים שתקבע רשות הגז הטבעי.

היו"ר איתן כבל:

אוקיי. הערות?

שחר הררי:

יש לי שאלה. מדובר בסחר בגז?

אפרת נחלון:

זה התפקיד של מנהל המערכת להקצות ולמכור לבעלי רישיונות ייצור ולמי שעוסק
בייצור, אבל פטור מרישיון, גז טבעי שהוא צריך.

שחר הררי:

אני לא מתנגד, רק להבין.

דרורה ליפשיץ:

בהתאם לתפקידים.

היו"ר איתן כבל:

זה תפקיד שדיברנו עליו. חברים, הוא רק רצה להבין, שחר רצה להבין, זה הכול.
אני מעלה להצבעה את התוספת הזו. מי בעד? ירים את ידו. תודה אושר.

הצבעה

בעד – רוב

נגד – מיעוט

נמנעים – אין

סעיף 24 להצעת החוק – אושר.

היו"ר איתן כבל:

מה נשאר לנו?

אתי בנדלר:

שני דברים, אדוני, אם אינני טועה שאינם קשורים כרגע לאישור החוק. אחת, אתה
ביקשת אתמול מאודי אדירי לתת הסברים על נושא העלויות, השפעתם על התעריפים,
מדוע בחרו להטמיע את העלויות בתעריפים. ודבר שני, בהתאם להנחיות היועץ
המשפטי לכנסת והנחיות היועץ המשפטי לממשלה, כפי שהועברו לכל הוועדות, אני
מבקשת את התייחסות הממשלה לנושא של החלת החוק ביהודה ושומרון.

אודי אדירי:

רק שאלה קטנה לגבי החוק עצמו, אדוני היושב ראש, להוסיף עוד שתי הארכות
אפשריות לתחנות בבאלק כללי, אתה רואה עם זה בעיה?

היו"ר איתן כבל:

אני מוכן להוסיף רק אחת.

אתי בנדלר:

רגע, אתה רוצה שינוי עכשיו?

איילת נחמיאס ורבין (המחנה הציוני):

לא, איתן, לא ב - - - עוד הארכה - - -

היו"ר איתן כבל:

שנייה, ברשותך.

אתי בנדלר:

זה יהיה יותר מארבע - - -

אודי אדירי:

הכול הכול.

אתי בנדלר:

למה? יש שתיים, פלוס אחת, פלוס אחת כללי לגבי כולן.

אודי אדירי:

אני חושב שכדאי שיהיו שניים כלליים.

היו"ר איתן כבל:

אני עוצר את זה לרגע, אודי, כי תבין, זה עוד חצי שעה וזה עוד זה, אני לא
רוצה להתעסק עם זה.

אודי אדירי:

טוב.

היו"ר איתן כבל:

ברשותכם, אני רק רוצה למסור הודעה. אני רוצה להגיד את זה ככה, מרכז השלטון
המקומי, פורום ה-15, מודיע לי בהתרגשות שהוא יורד מבקשתו לתקן את הצעת
החוק, אז באמת תמסור לאיתן ולכל העוסקים במלאכה שאנחנו מודים להם.

רועי פולקמן (כולנו):

אבל למה?

היו"ר איתן כבל:

הוא ביקש שוועדת הכלכלה תדון בנפרד במושב הבא של הכנסת על קידום פיילוט
להקמת מיקרו גריד שכונתי במספר ערים בישראל במטרה לבחון את ההיתכנות של
הרעיון החדשני הזה ואני נענה לבקשה בשים לוח הזמנים והעבודות שמונחות
לפנינו וכך הבאנו את כולם בשלום אל חוף מבטחים. חשוב שהדברים האלה ייאמרו
לפרוטוקול. בכל מקרה אני רוצה שנבין, אני לא באתי לקבוע עמדה בשאלה הזאת,
זאת שאלה גדולה מדי, משמעותית מדי, מכדי שהיא תובא ככה בדקה ה-90. גם אם
דנתם בה 20 שנה קודם, התזמון שלה והדיון שלה לא מאפשר את זה.

דוד (מיקו) צרפתי:

אנחנו מבקשים להיות שותפים לדיונים האלה.

היו"ר איתן כבל:

ברור כשמש לאור הירח. אדוני יושב ראש ועד חברת החשמל, שלא תהיה לך טעות,
תודה. אתם תוזמנו לכל הדיונים, בעזרת ה', זה עוד לא בלו"ז. רק הודעתי שאני
אשקול ברצינות. אנחנו נעשה דיון, אל תהיה בלחץ, אחי, לא יפטרו אותך, אתה
תידרש עוד כיועץ.

רפי רייש:

זה בסדר, אני יכול להגיד לך, זה בהתנדבות.

היו"ר איתן כבל:

בבקשה, אודי. סליחה, הדברים שנאמרים כאן הם בעלי משמעות מאוד גדולה, חשוב
שהם יהיו חלק בלתי נפרד מתוך הקונטקסט הכללי, אז, בבקשה, אודי.

אודי אדירי:

אני אתייחס ולאחר מכן ראש רשות החשמל יוכל להתייחס גם להיבטים התעריפיים.
נתחיל ונאמר שהרפורמה במשק החשמל היא רפורמה שהיא מקשה אחת ובתוך המקשה
האחת הזאת שהובאה כאן והובאה בתהליכי האישור השונים יש כמובן שינוי מבני
נרחב במשק עם הרבה מאוד תועלות כלכליות, גם לחברה, גם למדינה וכמובן למשק
החשמל ויש בצדה גם עלויות. עיקר העלויות שנגרמות או שמחוללות בשל הרפורמה
הן עלויות בעולם השכר ואני אציין את העלויות המרכזיות שיש כאן בתוך הרפורמה
הזו.

העלות הראשונה היא עלויות פרישת העובדים. במסגרת הרפורמה הזאת עומדים לעזוב
את חברת החשמל בשנים הקרובות, במהלך שנות הרפורמה, כ-2,800 עובדים. עלות
הפרישה של העובדים מתייחסת לשני רכיבים עיקריים. האחד זה פיצויים, העובדים
שיעזבו את החברה יקבלו פיצויים של כ-120% ופנסיית גישור עד הגעתם לגיל
פרישה, כאמור בחוק, גיל 67. העלות הזאת, בגין כל העובדים הפורשים במסגרת
הרפורמה, היא עלות של כ-2.7 מיליארד שקלים, עלות מהוונת להיום, של כ-2.7
מיליארד שקלים. זו עלות הפרישה המוקדמת, זה הרכיב הראשון המשמעותי בעלויות.
הרכיב השני הוא אותן תוספות או אותן עלויות שכר בגין מה שניתן לעובדים
הנותרים בחברה. כפי שהצגנו כאן הרפורמה כוללת גם שינוי מבני נרחב בחברה,
העובדה שבגין הרפורמה פורשים מהחברה כמות כל כך גדולה של עובדים היא כמובן
משנה את אופי הפעילות והעבודה בחברה, את המעמסה על העובדים, ייסגרו כאן
יחידות בחברה, מחוזות, יחידות תפעול, יש כאן שינוי מאוד משמעותי וכמובן,
כפי שצוין, יש כאן גם שינויים בתרבות הארגונית של החברה, מה שנקרא גמישות
ניהולית, חוזים אישיים, אופן בחירת עובדים חדשים וכיוצא באלה. בגין כל
הדברים האלה העובדים בחברה מקבלים תוספת, לא תוספת לשכר, אלא תוספת לפנסיה
בהגיעם לגיל גמלאות. התוספת הזאת היא תוספת של 1,250 לאלה שפורשים בשנות
הרפורמה, ו-1,700 לאלה שנשארים. כמובן תוספת ברוטו לפנסיה ביום הפרישה.
התוספת הזאת, כמובן שרובה לא משולמת לעובדים היום בכלל, אבל העלות המהוונת
של הדבר הזה היא עלות של כ-2.8 מיליארד שקלים.

מעבר לזה יינתן לעובדי החברה גם מענק חד פעמי, מענק של 30,000 שקלים
לעובדים הקבועים, 10,000 שקלים לעובדים הארעיים וזו עלות של כעוד כ-300
מיליון שקלים. יש כאן עוד איזה שהיא תוספת קטנה לעובדים בדירוג מנהלי,
תוספת יותר טכנית, אבל גם היא כ-300 מיליון שקלים. עלות נוספת היא עלות
פרישה לעובדי החברה שיועברו לאתרים שיימכרו, זה די דומה לתוספת שציינו
קודם, אבל זה לאותם 200 עובדים שעוברים לתחנות שנמכרות.

סך הכול אנחנו מדברים על סך עלויות השכר שהרפורמה הזאת מחוללת הם כ-6.4
מיליארד שקלים מהוונים. מעבר לזה יש בגין הרפורמה עוד עלות שאנחנו אומדים
אותה בכ-700 מיליון שקלים, שהיא בעצם עלות השינוי שהחברה צריכה לעבור, זה
עלויות מחשוב, עלויות הקמת יחידת פיקוח על ההולכה, עלויות מהסוג הזה, החברה
אומדת אותם היום בכ-700 מיליון שקלים ולכן אפשר לומר שהעלויות הכוללות של
הרפורמה הן כשבעה מיליארד שקלים, או 7.1 מיליארד שקלים. אז אלה העלויות.

השאלה שהיושב ראש שאל היא מדוע העלויות האלה מוטלות על תעריף החשמל. צריך
להבין שכל העלויות הללו כולן הן עלויות שתכליתן קידום הרפורמה במשק החשמל
שתכליתה הבלעדית היא קיום ושיפור מטרות בחוק משק החשמל, מטרות של הגברת
התחרות, הגברת היעילות, וכולן בסופו של דבר הן גם לרווחת הצרכן ולכן מבחינה
משפטית וגם מבחינה מהותית המקור לממן את העלויות האלה הן חוק משק החשמל,
שכן הרפורמה משרתת ותכליתה היא לשרת את מטרות החוק. זו רוח החוק, ככה אנחנו
מבינים אותו ולכן הן בתוך התעריף.

לגבי השאלה כיצד זה ישפיע על התעריף, נגיד כאן אמירה כללית, אבל אני חושב
שאולי ראש רשות החשמל, נכון יותר שהוא יתייחס. תרצו אחרי זה השלמות, אני
אשלים מה שתרצו.

היו"ר איתן כבל:

נכון. אוקיי, תודה. בבקשה, אסף אילת.

אסף אילת:

אז אני אתייחס לגבי התעריף. קודם כל אני אגיד כבר בהתחלה, אנחנו חושבים
שצרכן החשמל ייצא מאוד נשכר מהרפורמה הזו, יש לזה בעצם שלושה חלקים. חלק
אחד זה כל מה שלא קשור לרפורמה, כמו לדוגמה הורדה של המחיר של חוזה הגז או
כל תועלת אחרת. חשוב להגיד באופן ברור, זה לא חלק מהרפורמה, זה הכול חוזר
לציבור במלואו, אין שום מימון של הרפורמה על ידי כל מיני התייעלויות שלא
קשורות לרפורמה. אז כשחוזה הגז יירד כל הכסף יעבור לציבור וכך בכל ממד אחר.

הדבר השני זה התעריף של חברת החשמל. אז התעריף של חברת החשמל זה עובד ככה
שחברת החשמל היא זו שנושאת בכל העלויות של הפיצוי לעובדים וכל העלויות
האחרות שאודי דיבר עליהן, כמו הקמה של מרכז פיקוח נפרד והעברה של בניינים
והיא מחזירה לעצמה את העלויות האלה דרך החיסכון שהיא צוברת כתוצאה
מהרפורמה. אז היא היום משלמת ואת כל החיסכון היא מקבלת עד שהיא מחזירה
לעצמה את העלות ואז כל החיסכון עובר לצרכן.

המנגנון הזה בעצם אומר שני דברים, האחד זה שהחברה לא אמורה להרוויח שום דבר
כספית באופן ישיר מהצרכנים בהיבט הזה, כי בעצם הצרכנים רק מאפשרים לה לכסות
את מה שהיא שילמה ומאותו רגע הכול חוזר לצרכן. והדבר השני זה שכל המימון
והסיכון הוא על החברה, כי היא זו שמשלמת היום ואם בסוף לא תהיה התייעלות או
חיסכון הצרכן לא נותן לה היום כלום, היא זו שאחראית לקבל את הכסף בחזרה. אז
זה בממד של מה שקשור באופן ספציפי לפיקוח על החברה.

הממד השלישי זה הממד של השכלול במשק החשמל, זה שאנחנו יודעים להקים תחנות
בצורה יותר יעילה, זה שמנהל המערכת העצמאית מתפעל את המשק בצורה יותר
יעילה. כל הדברים האלה הם דברים שעוברים לצרכן כבר בתקופה הקרובה, אנחנו
חושבים שהרפורמה הזאת תייעל את המשק ולכן תוריד עלויות.

שי באב"ד:

יש עוד כמה דברים שאני רוצה להתייחס, אדוני.

היו"ר איתן כבל:

בבקשה, אדוני, המנכ"ל שי באב"ד.

שי באב"ד:

חשוב מאוד לציין, כי כל פעם זה עלה בשיח, שהטענה אומרת שהעלויות של
הרפורמה, כשבעה מיליארד ₪, ממומנים על ידי הציבור ברגע שזה בתעריף החשמל
ואני אסביר למה הטענה הזאת היא פשוט לא נכונה ומטעה. אם לא עושים רפורמה
ואין רפורמה, מה שקרה ב-30 השנה האחרונות, המצב נשאר כמו שהוא היום ותעריף
החשמל לא משתנה והוא לא משתנה, לא עוד שבע שנים, הוא גם לא ישתנה עוד 20
ו-30 שנה כתוצאה מדברים שקשורים לרפורמה, כי אמר אסף ואמר נכון, כל הנושאים
האחרים שלא קשורים, כמו מחירי גז ודברים אחרים, בכל מקרה קורים, זה לא קשור
לרפורמה וזה יקרה גם אם עושים רפורמה וגם אם לא. אבל אם מקפיאים מצב ולא
מבצעים את הרפורמה, כמו שלא ביצעו רפורמה ב-22 השנים האחרונות שהיה את חוק
משק החשמל, המשמעות היא שתעריף החשמל יישאר ככה גם עוד 30-20 שנה. כשעושים
את הרפורמה תעריף החשמל נשאר ככה לשמונה השנים הקרובות ואחרי שמונה שנים
הוא מתחיל לרדת. המשמעות היא שהציבור לא מממן כלום, הציבור בעצם מרוויח
אחרי שמונה שנים שתעריף החשמל יורד. זו המשמעות.

ככה שהשבעה מיליארד, שהם כאילו נמצאים בעלויות הרפורמה, הם מגולמים מזה שיש
רפורמה ויש חיסכון לציבור. אז הציבור לא נהנה מהיום הראשון מהחיסכון, אלא
הוא ייהנה שמונה שנים, התעריף לא יזוז, והיה נשאר כאילו לא הייתה רפורמה
ואחרי שמונה שנים התעריף מתחיל לרדת בצורה משמעותית. לכן איך שצריך להציג
את הדברים, כי ההשוואה היא לא השוואה לאיזה עולם אוטופי אחר, ההשוואה היא
לעשות או לא לעשות. זה מה שעומד פה על שולחנה של הכנסת, האם עושים רפורמה
או לא עושים רפורמה, אם לא עושים רפורמה, אני אומר פה בצורה חד משמעית,
ויצדיקו את זה גם השר וגם אודי או כל גורמי המקצוע האחרים, תעריף החשמל לא
יורד, כתוצאה מהנושאים שנמצאים על הרפורמה, גם לא עוד שמונה שנה, גם לא עוד
עשר, גם לא עוד 20 וגם לא עוד 30. אם עושים רפורמה, אז תעריף החשמל בהגדרה
יורד כתוצאה מהנושאים של הרפורמה תוך שמונה שנים.

אודי אדירי:

אני רוצה לתת רק אינדיקציה אחת מספרית כדי שתבינו. ההתייעלות הזאת בחברת
החשמל, ההתייעלות הישירה, העובדה שהחברה תתפקד ותיתן את השירות עם פחות
עובדים, כשהיא תושלם, העובדים שאמורים לפרוש יפרשו, תחסוך בשנה לחברת החשמל
סכום של קרוב למיליארד שקלים. לכן בוודאי שהציבור ייהנה וכפי שאמר יושב ראש
הרשות, בחלק מההיבטים כבר היום, מההיבטים שקשורים בהתייעלות בשכר לאחר
שהעלויות ישולמו.

שי באב"ד:

עוד דבר שחשוב להדגיש בהקשר הזה, צריך להבין שחברת חשמל עוברת גם מטמורפוזה
בצורה משמעותית מבחינת ההתייעלות שלה. 25% או 22% מכוח האדם שלה והתקינה
שלה יורד, אנחנו יורדים לתקינה של 6,400 איש, זה לא היה המצב וזה לא היה
קורה ללא הרפורמה. פעם שנייה, נוצרו 150 חוזים אישיים בדרג הנהלה, ממנהל
אגף לסגן מנהל אגף לסמנכ"לים. היום יש כמה, חמישה חוזים אישיים?

עופר בלוך:

שמונה.

שי באב"ד:

שמונה, המצב משתנה לחלוטין. בנוסף יוגדר הסכם שכר חדש בתוך חברת חשמל, כך
שהדבר הזה משנה לגמרי את צורת ההתנהלות של חברת החשמל.

נקודה נוספת שלא עלתה פה, שהציבור ייהנה ממנה, זה השקעה ברשת ההולכה. רשת
ההולכה ורשת החלוקה לא עברו השקעות בשנים האחרונות, בתוך התכנית עצמה יש
גילום של שלושה מיליארד שקלים בשנה להשקעות ברשת ההולכה והחלוקה, זה כמעט
פי שלושה ממה שנעשה עד היום. מזה הציבור ייהנה. הרי כל פעם שיש שלג הכי קטן
יש הפסקת חשמל הכי קטנה, כל הציבור מתלונן על זה.

אודי אדירי:

זה קריטי למתחדשות.

שי באב"ד:

בדיוק, זה גם קריטי למתחדשות. אז זו הנקודה השנייה שהיא מאוד מאוד חשובה.
והנקודה השלישית, בעיניי, שהיא לא פחות חשובה, שהיא בפעם הראשונה מייצרת
אבני דרך לזה שהרפורמה שאנחנו יוצאים איתה לדרך, המדינה והממשלה לא משלמת
עד שזה לא קורה. יש פה אבני דרך שנמתחות על פני חמש השנים הקרובות, שהן
שנות הרפורמה, הדברים המשמעותיים שקורים בתוך הרפורמה. זה קריטי, ולמה זה
קריטי? ברפורמות קודמות, שגם עברו אצלך, אדוני, בוועדה, הממשלה תמיד הייתה
משלמת כנגד ההסכמה. היה נחתם הסכם, רכבת, נמלים, עכשיו כבר סבב חמישי
בנמלים, כל פעם שהיה הסכם של העובדים היו חותמים, היו שמים את הצ'ק
והעובדים היו אומרים מבחינתם 'אנחנו נתנו את ההסכמה, הממשלה מבצעת או לא
מבצעת, זה כבר בעיה של הממשלה'. פה באנו ושינינו את היחס הזה, ובאנו ואמרנו
שזה לא רק לרפורמה הזו, זה לכל רפורמה שתהיה מעכשיו, זה מבחינתנו התקדים
וזה מבחינתנו ההתנהלות והמדיניות, המדינה והממשלה תשלם רק כשדברים קרו, וזה
לא משנה אם זה לא קרה באשמת הממשלה או לא קרה בגלל אשמת העובדים, זה בכלל
לא רלוונטי, זה קרה? משלמים, ואבני הדרך נפרסו בצורה כזאת שקרוב ל-25%
מהתשלומים של העובדים נעשים בעוד חמש שנים, במכירה של התחנה האחרונה.

היו"ר איתן כבל:

אוקיי, תודה, אדוני. ברשותכם, עכשיו איו"ש, החלה על איו"ש.

יעל כהן-פארן (המחנה הציוני):

אין שם תחנות כוח.

היו"ר איתן כבל:

דרור.

איילת נחמיאס ורבין (המחנה הציוני):

אני רואה שדרור ממש שמח לבוא - - -

יעל כהן-פארן (המחנה הציוני):

מה הקשר?

שולי מועלם-רפאלי (הבית היהודי):

מה הקשר? חיים שם 480,000 יהודים.

יעל כהן-פארן (המחנה הציוני):

לא, אין שם תחנות כוח, זה מה שאמרתי.

שולי מועלם-רפאלי (הבית היהודי):

בסדר. בבקשה, שיגידו - - -

היו"ר איתן כבל:

לא נורא, הם מתיישבים, הם יכולים לחיות גם עם נרות.

שולי מועלם-רפאלי (הבית היהודי):

זה נכון, וככה הם גם ישמרו שבת. ידעתי שזכויות אזרח זה מה שמקובל פה על
כולם.

היו"ר איתן כבל:

דרור וגשל.

דרור וגשל:

לגבי החוק באיו"ש. חוק משק החשמל לא חל באיו"ש מכיוון שאנחנו לא מחילים
חקיקה טריטוריאלית באיו"ש, עד היום זה לא נעשה ככה. יש צו מקביל באיו"ש,
מכוח תחיקת הביטחון, צו בדבר עיסוק בחשמל (הסדרה והפעלה), מספר 427, זה צו
מאוד כללי המאפשר את החלת משק החשמל. בנוסף יש צו נוסף שמחיל את אמות
המידה, רוב רובן של אמות המידה שקובעת הרשות באופן אוטומטי.

איילת נחמיאס ורבין (המחנה הציוני):

דרור, זה אומר שבפועל מבחינת תשתיות, הולכת חשמל וחלוקה ותעריפים, הצו מחיל
את כל זה, נכון?

היו"ר איתן כבל:

כן, הצו מחיל.

דרור וגשל:

- - - שלמה ומלאה לגבי - - - כל מה שהיה עד היום - - - תמונה מדויקת. אני
יודע להגיד לך שכל הפעילות לפי משק החשמל באיו"ש היום נערכת לפי כללים של
חוק משק החשמל שהם חלים דרך העובדה שהצו של תחיקת הביטחון באיו"ש מאוד מאוד
רחב, לכן בדרך כלל כשאנחנו עושים עדכונים במשק החשמל לא תמיד נדרשים
תיקונים בצו הזה, כי הוא מספיק רחב.

מיכאל מקייה:

יש רק הסדרות ספציפיות, הטבות מסוימות.

היו"ר איתן כבל:

מיכאל, יש משפט שאומר כל המוסיף גורע. תודה.

איילת נחמיאס ורבין (המחנה הציוני):

לא, אבל האמת היא שזה היה מסקרן.

מיכאל מקייה:

אני אתן שיעור פרטי אחר כך.

היו"ר איתן כבל:

קודם כל תודה. ברשותכם, אני רוצה - - -

אתי בנדלר:

רק לפני שאדוני מסכם אני רוצה לדעת אם מי מחברי הכנסת מעוניין - - -

היו"ר איתן כבל:

כן, זה בדיוק מה שרציתי. אני קודם כל רוצה לומר לכם תודה, אבל את דבריי אני
אומר בסוף, אני מניח שכל אחד מחברי הכנסת מבקש את זכות הדיבור.

לאה ורון:

בקשות רשות דיבור במליאה.

איילת נחמיאס ורבין (המחנה הציוני):

כן, תודה.

היו"ר איתן כבל:

ותוסיפי גם את רועי פולקמן ואת חבר הכנסת עיסאווי פריג' שלא נמצא כאן, אבל
הוא ביקש ממני. זה דבר אחד. דבר שני, מישהו רוצה פה להודות לי, משהו?

איילת נחמיאס ורבין (המחנה הציוני):

אבל, תתחיל בתור כבל היפה.

אתי בנדלר:

סליחה, יעקב אשר לא ביקש ממך רשות דיבור?

היו"ר איתן כבל:

הוא לא ביקש, אבל תרשמי.

שי באב"ד:

את מפריעה בהודיה ליו"ר הוועדה, זה הדבר הכי חשוב שקרה פה בימים האחרונים.
קודם כל אני אתאר את הלך הדברים כמו שהוא היה, אומרים מודה ועוזב ירוחם, אז
אני מקווה שגם זה שאני אודה בטעות אתה תרחם עליי. לפני כמה ימים, בעצם לפני
שבועיים, כשבאנו להכניס את החוק לכנסת הבנו שבלוחות הזמנים שיש יהיה מאוד
מאוד מאוד קשה לכנס ולעשות את זה והקואליציה חשבה להקים ועדה בכנסת
שבמסגרתה יעמוד חבר הקואליציה כדי לרכז את החוק ולהעביר את החוק. היו לי
שיחות עם איתן ועם אתי, אבל איתן אמר לי 'תקשיב, הדרך היחידה שהחוק הזה
יעבור זה יהיה אם זה יהיה כאן וזה יהיה אצלי, יהיו פה דיונים מעמיקים וזו
הדרך היחידה שהחוק הזה בסופו של דבר יצליח ויעבור'. אני חייב להודות כאן
לך, אדוני היו"ר - - -

היו"ר איתן כבל:

לפני שאתה אומר אני רוצה רק להוסיף שגם הודעתי לך שאם זה לא יהיה אצלי זה
לא יעבור.

שי באב"ד:

נכון, זו גם הייתה ההודעה שלו. אני חייב לציין שהיו גורמים בתוך הממשלה
שהיו סקפטיים ואני חייב לציין, אדוני היושב ראש, כדרכך תמיד, עשית גם עבודה
מקצועית, גם עבודה עניינית, ובסופו של דבר אני לא יכול לחשוב על דרך יותר
טובה, יותר מקצועית, יותר נכונה ויותר מהירה ויעילה שהחוק הזה היה עובר אם
זה לא היה אצלך. ואני לא חושב, ואני כאן מסתבך אולי, שאם זה היה אצל איזה
יו"ר אחר מהקואליציה זה היה - - -

יעל כהן-פארן (המחנה הציוני):

מה זה הסתבכת.

שי באב"ד:

אני יודע, אבל לא נורא. זה היה עובר בצורה יותר טובה או בכלל היה מצליח
לעבור, ועל כך אני בשם הממשלה רוצה להגיד לך תודה רבה. אני חושב שהחוק הזה
הוא קריטי, זה חוק מאוד מאוד מאוד חשוב, למעלה מ-20 שנה מנסים להביא את
החקיקה הזו. אתה בעצמך אמרת כמה וכמה פעמים שאתה לא מוכן יותר שיהיו הארכות
לחוק, ואמרת לי בתחילת השנה, 'אני לא אאריך את החוק עוד פעם, לא יהיה מצב
שהחוק הזה עוד פעם יוארך'. אל"ף, אני שמח, ואני חושב שמבחינתך, אדוני
היו"ר, זו גם סגירת מעגל, שאכן אתה לא הארכת את החוק הקיים, אתה מעביר היום
פה בוועדה רפורמה שהיא רפורמה טובה, הן לצרכנים, הן לחברת חשמל והן לנו
כמדינה ואני רוצה לברך אותך ולהודות לך.

היו"ר איתן כבל:

תודה.

אודי אדירי:

אני רוצה, בתור מי שהיה פה כל הימים גם, אל"ף, להצטרף לתודות של שי - - -

שי באב"ד:

מה זה, עקצת כאילו?

אודי אדירי:

כן. אני רוצה להצטרף לתודה ולהגיד גם שני דברים קצרים. האחד, אני מסכים עם
כל מה ששי אמר ואני חושב שבלי המקצועיות של הוועדה, גם שלך, היו"ר, וגם של
הצוות שלך, גם של אתי וגם של לאה - - -

שי באב"ד:

נכון.

אודי אדירי:

ושל כל הצוות, אני חושב שלא היה אפשר להעביר חוק כל כך מורכב בצורה כל כך
גם מעמיקה וגם יעילה ותודה על זה. והדבר השני, איתן, אני רוצה גם להגיד
שהרבה פעמים נותנים לוחות זמנים ודוחים אותם, אבל האופן שבו נתת לנו את
ההארכה האחרונה, כשביקשנו חצי שנה, אמרת 'לא חצי שנה, קבלו עשרה חודשים,
אבל אתם לפה לא חוזרים', תדע לך שבכל הדיונים בממשלה היה דבר אחד ברור,
החקיקה הזאת, אנחנו לא חוזרים לאיתן. יש לזה הרבה ערך בדרבון ובדינמיקה
לסיים את זה, אז תודה גם על זה.

שי באב"ד:

ותודה גם לאתי וללאה.

היו"ר איתן כבל:

זה תשאיר לי. בלעדיהן לא הייתי מגיע לשום מקום באמת. בבקשה, אדוני מנכ"ל
חברת החשמל.

עופר בלוך:

אדוני היושב ראש, אתה פתחת את הדיון לפני שלושה ימים בזה שזאת רפורמה
היסטורית, גם מבחינת הגודל שלה וגם מבחינת החשיבות שלה למדינת ישראל
ולאזרחיה. אני כמובן מסכים עם זה לחלוטין, אני אומר שאי אפשר לזלזל
במורכבות של הביצוע של הרפורמה הזאת שמוטלת בסופו של דבר בעיקר על עובדי
חברת החשמל והמנהלים שלה.

שי באב"ד:

ועליך.

עופר בלוך:

גם, בין היתר, אבל אין לי ספק קל שבקלים שאנחנו נעשה את המקסימום על מנת
לעבור ולהעביר את מה שצריך להעביר ברפורמה הזאת ובסופו של דבר תהיה חברת
חשמל יותר טובה, יותר חזקה, יותר מקצועית, לטובת מדינת ישראל ואזרחיה.

אני רוצה, ברשותך, קודם כל להודות לך באמת, אני נהניתי משלושה הימים הללו,
עד כמה שניתן, גם הלילות, וכמובן ליועצת המשפטית ולמנהלת הוועדה ולכל חברי
הוועדה שנכחו בדיונים ובאמת למרות הוויכוחים בסופו של דבר פעלו לטובת העברת
החוק.

אני לא יכול שלא להודות במסגרת הזאת לשלושה אנשים. בראש ובראשונה לשי,
לאודי ולאסף וגם בסוגריים לשאול מרידור שהיה שותף בתחילת העבודה הזאת, כי
בלעדיהם אין שום סיכוי שהיינו יושבים פה היום אחרי שסיימנו לעבור ולאשר את
החוק. ליודפת מרשות החברות, ליועצים המשפטיים, שנמצאים פה ולאלה שלא נמצאים
פה, ולמיקו, ידידי וחברי, שאני הייתי בחוץ לארץ בשבוע שעבר, הייתי בסיור
מקצועי, ומיקו צעק עליי במשך שעה וחצי, אני לא מגזים, בטלפון, על נושאים
שקשורים לדברים שדנו בהם היום.

שי באב"ד:

גם עליי בסלובניה הוא צעק שעה וחצי.

איילת נחמיאס ורבין (המחנה הציוני):

תחרות אחר כך.

דוד (מיקו) צרפתי:

קחו בחשבון שזה לא היה במקביל.

עופר בלוך:

אז מיקו, למרות הצעקות, בלעדיו ובלעדי אבי ניסנקורן החוק הזה לא היה מגיע
לכלל סיום, אני מודה לכם מאוד. כמובן לכל חברי המזכירות. ובסוף, יש לי
הנהלה יוצאת מן הכלל בחברת חשמל, יש לי יו"ר יוצא מן הכלל, שלא נמצא פה,
ואני מודה גם בשמו, בלעדיו גם אין שום סיכוי שהיינו מסיימים את התהליכים,
גם של הכנת הרפורמה וגם של החקיקה.

ואנשים שיושבים פה מסביבי, לאמיר, לגרשון, ליעל, לאורן, אני רוצה להגיד
תודה רבה, ולכל חברי ההנהלה שלא נמצאים פה, אנחנו רק מתחילים עכשיו את
העבודה, תודה רבה לכם.

שי באב"ד:

אנקדוטה קטנה, אדוני. לפני שנתיים בערך הייתה לי פגישה עם מיקו ואבי, ישבנו
והתחלתי אני לדבר איתם על הרפורמה בחברת חשמל. מיקו הסתכל עליי, הוא אומר,
'עוד אחד בא לעשות עליי סיבוב', הוא אומר לי 'עזוב אותך, אתה יודע מה ההבדל
ביני לבינך? אני כבר הייתי עשר פעמים בסיבובים האלה, אני כבר שמעתי את כל
מה שיש לך למכור לי, אבל אני אגיד לך, אני יודע שאתה הולך להיכּשל, אני יודע
שלא תהיה רפורמה, אבל אני אזרום איתך, אתה יודע למה? כי אין לי כוח אפילו
לריב איתך על זה שזה לא יקרה, אז פשוט בוא נזרום ונעשה את זה'. זה היה
הדיון שהיה לנו לפני שנתיים. אמנם יש עוד שבוע, כדי להעביר את זה גם בקריאה
שנייה ושלישית, אבל אני שמח שהתבדינו, מיקו.

איילת נחמיאס ורבין (המחנה הציוני):

אני רוצה לספר לכם משהו על מיקו. אתם יודעים שמיקו הוא סלוניקאי? שזאת
העובדה הכי חשובה פה בשולחן?

היו"ר איתן כבל:

השלב של הצהרת העדות אחר כך.

איילת נחמיאס ורבין (המחנה הציוני):

לא, סליחה, רק לך מותר לדבר על תימנים?

היו"ר איתן כבל:

מיקו.

דוד (מיקו) צרפתי:

אני אקצר, ברשותכם. אתם יודעים - - -

היו"ר איתן כבל:

בחלק שלי אתה יכול להאריך.

שולי מועלם-רפאלי (הבית היהודי):

הפרגון במחנה הציוני עולה על גדותיו.

דוד (מיקו) צרפתי:

אני רוצה להגיד לכם שבדקות האחרונות כאן אמרתי לחברים שלי שאני מרגיש בדיוק
כמו בשעות האחרונות לפני תום הצום, שאתה כבר רוצה, יאללה, שייגמר, אבל אני
רוצה לומר לכולם, ואני הוותיק, אני חושב יחד עם איתן, אנחנו הכי ותיקים
בסיפור הזה, שאני באמת מרגיש שאנחנו שותפים לרגע היסטורי. אני מצטרף לכל
הברכות והתודות. איתן, אני מודה לך ממש באופן אישי. אני הייתי סקפטי גם
לגבי היכולת של הדבר הזה, אבל זה היסטוריה אמיתית שזה הצליח, בעזרת כל
הצוות שנמצא פה. ואני רוצה לומר לכולם, גם לחבריי שהתעמתנו, ואני התנצלתי
בפניהם כבר עשרות פעמים על הצעקות שהיו בחדרי המשא ומתן ותודו שפה אני
התאפקתי יפה - - -

שי באב"ד:

מיקו, אני לא יודע על מה אתה מדבר, לא שמעתי אותך צועק אפילו פעם אחת.

דוד (מיקו) צרפתי:

אבל אני רוצה לומר לכם, זה בא מתוך האמונה שעושים את הדברים בתום לב, מתוך
אמונה שזה הדבר הנכון האפשרי היחידי לעשות, לא שום דבר אחר.

ואני בנוסף לתודות לכל הצוות שהיינו ביחד, אני רוצה שוב להודות לחברים שלי
שגיבו אותי, לכל הקולגות שלי, זה לא פשוט להביא כאלה הסכמות ולעובדים, אני
אומר לכם, אנחנו כבר התחלנו לעבוד על הרפורמה ולהתחיל ליישם אותה. אנחנו
הולכים למקומות הכי קשים, כמו עובדי ניהול המערכת, כמו לעובדים שנמכרים,
כמו לעובדים שאומרים להם מחר 'לכו הביתה, אנחנו קוטעים לכם את מטה לחמכם
ולכו הביתה' וכולם מקבלים את זה בהבנה. זה לא דבר פשוט ואני רוצה להודות
להם על כך.

עוד יותר מכך, אני רוצה להודות כבר היום לאותם עובדים שלקחו על עצמם משימות
לטובת מדינת ישראל, משק החשמל וחברת החשמל כדי לעשות כאן משק חשמל טוב
יותר. זה גם לא דבר פשוט. ואם חשבתי שאני אוכל, אחרי שזה ייגמר, לפרוש
בשקט, אז ייקח עוד כמה שנים כדי לראות שהיישום הזה באמת מתממש. לצערי הרב,
אני כבר עייף, אני אומר לכם, זה לא פשוט לעבור כל כך הרבה שנים באותה
פוזיציה, ואיתן, הצלחת להגשים לנו משאלה שתהיה ודאות גם למדינה, גם לעובדים
ובטח שלחברה. תודה רבה לכולכם.

היו"ר איתן כבל:

תודה, אדוני, אני מאוד מעריך. רפאל, כן.

רפי רייש:

קודם כל בשבילי המהלך הזה הוא מהלך מורכב, כי תמיד הייתי בצד ההוא של
השולחן ולא בצד השני. זה לא סוד שאנחנו מאוכזבים מהתוצאה ומזה שבסופו של
דבר לא - - -

דוד (מיקו) צרפתי:

רפאל, תסלח לי, אני חייב להודות לאבי ניסנקורן, שנרתם ועשה - -

היו"ר איתן כבל:

זה רשום לפניי.

דוד (מיקו) צרפתי:

- - לילות כימים כדי שהמשא ומתן הזה ייגמר, כולל הלילות האחרונים. תודה.

רפי רייש:

אז בקיצור זה לא סוד שאנחנו לא בהכרח - - -

היו"ר איתן כבל:

קיבלתם הבטחות.

רפי רייש:

כן, כן. שלא קיבלנו מה שרצינו ובעצם זה שהשלטון המקומי, שהוא צרכן מאוד
משמעותי במדינת ישראל לא היה חלק מהכתיבה מראש, בוודאי שאנחנו הגענו במעין
קרב מאסף, לכן אנחנו מודים ליושב ראש שהציע שבמושב הבא תיעשה כאן עבודה
משמעותית. שוב, מדובר אולי על חוק ותיקון חוק חשמל היחידי בעולם המערבי
שבמקום כרגע ללכת לדבר הכי מתקדם, הוא גם בעצם עושה סוג של טנגו, צעד אחד
לאחור, ואנחנו מבינים את הסיבה ומבינים את החשיבות, מה שלנו חסר קצת - - -

היו"ר איתן כבל:

רפאל, נשמה, יותר מדי מילים על כלום.

רפי רייש:

אין דבר כזה אף פעם, זה מבית הכנסת. מה שאנחנו כן נשמח לשמוע, שמענו את
הכנסת, שמענו את חברת החשמל ואנחנו מאוד רוצים שהם יהיו חלק מהשיח, לנו חסר
לראות שהממשלה לא רק תגיע, היא תגיע ב - - -

היו"ר איתן כבל:

זה בוועדה, אתה מקדים את המאוחר.

רפי רייש:

שהיא תרצה להיות חלק מהסיפור.

היו"ר איתן כבל:

תודה, רפאל, אני מודה לך ובאמת היה לי נעים שהשתתפת בדיונים, אני אומר את
זה בכנות.

שי באב"ד:

מילה אחרונה. אני רוצה להודות לכל הצוות הממשלתי. אתם צריכים להבין, אתם
ישבתם פה בדיונים של שלושה ימים, הצוות הממשלתי ישב שנתיים על הרפורמה הזאת
ובמשך השנה וחצי-שנתיים האלה היו תקופות שישבנו יותר אינטנסיבי, פחות
אינטנסיבי, אבל הייתה פה באמת עבודה יוצאת דופן של כל הצוות הממשלתי.
בהתחלה זה היה שאול ואני ואחר כך אודי ואני, אבל אודי החליף רק פוזיציות,
אודי היה באגף התקציבים, צעק על שאול, מקודם אודי ישב שם צעק על שאול
ועכשיו רשף יושב שם, צועק על אודי, זה כאילו רק היה תחלופת כיסאות.

אודי אדירי:

מה שברור זה מי צועק על מי.

שי באב"ד:

בדיוק, מי צועק על מי זה תמיד ברור. אגף התקציבים צועק על אחרים, אחרים לא
צועקים עליו, זה כולם ידעו.

אבל אני באמת רוצה להגיד תודה רבה, אני עוד מעט שלוש וחצי שנים מנכ"ל משרד
האוצר, זו קדנציה לא קצרה, לא הייתי אף פעם שותף לתהליך שבו כל גורמי
הממשלה, ומדובר פה על שבעה מנכ"לים שונים, יחד עם כל הצוותים שלהם, היו
רתומים למשימה בצורה כזאת והגיעו בצורה אחידה, עם אמירה מקצועית אחידה אחת
ובעבודת צוות יוצאת דופן, ואני במיוחד רוצה להודות לשלושה אנשים שלקחו חלק
ניכר בזה, אני כרגע עוזב את המנכ"לים, אני לא מודה לנו, אני יורד רגע דרג.
אחת זה יודפת, מרשות החברות הממשלתיות, שבכל הנושא של הובלה של הצוות
הפיננסי והאיתנות הפיננסית של החברה היא עשתה עבודה יוצאת מן הכלל. שתיים
זה לאמיר רשף.

היו"ר איתן כבל:

התותח.

שי באב"ד:

התותח, שלקח את המושכות ובכל נושא מבנה המשק וכל המחלוקות האלה שהיו ושלא
היו ושנולדו ושלא נולדו ידע גם לייצר פתרונות וגם בלהתנהל בקור רוח
ובמקצועיות יתרה. ושלוש, לאפרת נחלון, מי שלא ראה את אפרת נחלון מרכזת חדר
עם 30 איש שרובם משפטנים, שקודם כל לשבת בחדר שבו רובם משפטנים זה כבר
אירוע, זו כבר בעיה בפני עצמה, מאוד קשה, משתיקה את כולם, מקריאה נוסח
ואומרת 'תקשיבו לי עכשיו' ומקריאה להם את הנוסח ואומרת 'זה הנוסח' ואתה
רואה את כולם מתיישרים למערכת. אם לא באמת העבודה יוצאת הדופן של שלושת
האישים האלה אני משער שאנחנו היינו במקום אחר.

ואני רוצה גם להודות לכל יתר היועצים המשפטיים, למיכאל, לדרורה, לאפרת
פרוקציה כמובן ולאסי - - -

היו"ר איתן כבל:

ולדרור.

שי באב"ד:

ולרועי ולדרור. דרור, למרות שאתה ומאיר דאגתם שעה וחצי מהחופש שלי להחריב,
אני חושב שזה נעשה, אני מקווה לפחות, שזה נעשה מכוונות טובות ומסיבות טובות
ולמטרה ראויה. ובאמת להודות, ובראש ובראשונה, אודי, לך, היה לי כיף שאתה
היית הפרטנר שלי באירוע הזה, אתה גם מקצוען, אתה גם קולגה, אתה גם חבר,
ויותר מזה לא יכולתי לצפות, אז באמת תודה רבה.

אודי אדירי:

רק מילה, אני תכננתי בכל מקרה להודות לשי. אני חושב שזה נאמר בכמה מקומות,
אבל חייבים להגיד את זה פה. הייתה כאן - - -

היו"ר איתן כבל:

חבר'ה, הכוונה הייתה רק להודות לי, הרחבתם את המעגל. מתחילים להתרפק אחד על
השני, מה ההגזמה הזו?

אודי אדירי:

חייב. אני חושב שמה שהיה כאן בהובלה, באמת היה פה צוות ממשלתי שמעט פעמים,
בכזה כיף לא ראיתי אף פעם, ומהתחלה שאלו אותי אם אני מאמין שהיא תעבור, אני
אמרתי שיש רק סיבה אחת שאני מאמין שזאת תעבור, שזאת כל גורמי הממשלה
מאמינים בה ומעורבים בה מהיום הראשון. אחרי זה הסתבר שכמו ביפהפייה הנרדמת
שכחנו, אבל בגדול כל גורמי הממשלה שעוסקים בתחום היו רלוונטיים והיו בתוך
התהליך והאמינו בו ועשו את הפשרות שלהם ובהנהגה ובהובלה, ואני חושב שזה לא
פחות ממנהיגות, של שי, כי לקחת כל כך הרבה אנשים ולהוביל אותם למקום אחד זו
מנהיגות, והמון תודה.

היו"ר איתן כבל:

תודה. מאיר, כן.

מאיר רובין:

אני אתמקד בך.

היו"ר איתן כבל:

תוציא פוש.

מאיר רובין:

האמת, קודם כל תודה רבה, איתן, כי היה פה סד זמנים שהוא כמעט בלתי אפשרי
ואתה הוצאת ממנו את המיטב מבחינת הדיון, אפילו נתת לי להגיב כמעט לכל דבר,
אז בטח כל אחד אחר בשולחן. תודה רבה לך וכל הכבוד וכמובן לצוות המקצועי.

אני רוצה רק להקדיש מילה להליך שהיה. מהרגע שנכנסנו לחדר היה דיון מקצועי
ואני מקווה שתרמנו משהו לדיון, חבל רק שהוא מתחיל בשלב כל כך מאוחר ואני
מקווה שהממשלה תפיק לקחים, וגם החברה האזרחית, ויתחילו את השיח עם הציבור
יותר מוקדם.

היו"ר איתן כבל:

תודה.

מאיר רובין:

ולמיקו, אני מאחל שבסוף הרפורמה, עכשיו הרפורמה היא מעשה עשוי כנראה, אבל
שבסוף הרפורמה חברת החשמל החדשה תהיה מוכנה לתחרות ובמקום לפחד מתחרות היא
תשוש אלי תחרות, היא תבוא ותגיד 'אני הכי חכמה, אני הכי טובה, אני הכי
אמינה, אני הכי יעילה', לכו על זה.

דוד (מיקו) צרפתי:

אמן.

היו"ר איתן כבל:

תודה. ברשותכם, גברתי כמובן.

שולי מועלם-רפאלי (הבית היהודי):

תודה, אדוני. אני אתחיל, כמנהגי בסיומים, בדבר תורה קצר. יש חמישה שמות של
נשים שמחברים בין פרשת השבוע של השבת שחלפה, פרשת פנחס, לפרשת השבוע שאותה
נקרא בשבת הקרובה, מטות-מסעי וזה בנות צלפחד, מחלה, תרצה, נועה, מלכה
וחגלה. כל החכמים שמפרשים לאורך הדורות את הפרשה שואלים את עצמם איך יכול
להיות שבסך הכול פעמיים בכל התורה הקדוש ברוך הוא אומר למשה את המילה 'כן',
שהיא הדבר הזה שהובא בפניך, היא אמת מוחלטת, ואחת הפעמים היא על הדרישה של
בנות צלפחד לקבל נחלה. כשמשה הולך לדרוש את ה' בנושא הזה אז ה' עונה לו 'כן
בנות צלפחד דוברות'. וכל הפרשנים מדברים, אני חושבת שב-20,000 רגל בדיוק על
מה שהיה בשנים עד שהגענו לשלושה הימים האלה ובשלושה הימים האלה שאנחנו פה.
כל השמות האלה מדברים המון על תנועה, חגלה שחגה ותרצה שרצה ונועה שנעה
והפרשנים כל הזמן מדברים על התנועה מבפנים החוצה ומחוץ פנימה.

אני חושבת שגם אני, יושב פה יושב ראש הקואליציה, שהייתי קטנת אמונה ואפילו
נזפתי ביושב ראש הקואליציה, אני הקטנה, על המחשבה שבכלל אפשר יהיה לגמור את
זה עד יום חמישי ואיך נעשה את זה. אז אני באמת רוצה להודות מאוד לך, לאתי
ולנעמה וללאה על שלושה הימים המרוכזים האלה, להודות לכל אחד מאנשי המשרדים
על זה שאולי שאלנו שאלות לא לגמרי של מי שנמצא לגמרי בנושא, אלא רק למד
אותו כהכנה לדיונים האלה, עניתם לנו ברוחב היריעה וברוחב הדעת שאתם מבינים
אל הנושא הזה.

אני מאוד רוצה להודות לאנשי חברת החשמל ולחברות הפרטיות. אני חושבת שההיזון
החוזר הוא משהו שאולי צריך לקחת אותו מפה קדימה.

ואחרונים חביבים, אני רוצה להודות למיקו ולהביא לפה את דבר העובדים. אני
חושבת שהדברים ששמענו אתמול משתי הנשים שייצגו את העובדים שעוברים למנהל
המערכת וההתחייבות שהייתה פה לאורך כל הדיונים על הגנה על עובדי חברת
החשמל, אלה שעוברים ואלה שנשארים ואלה שהולכים הביתה עם הרפורמה החשובה
הזאת, היא לב ליבה של העשייה הציבורית שרואה בסוף כל אדם כעולם מלא.
העובדים כעולם מלא, צרכני הקצה כעולם מלא, ההתקדמות של מדינת ישראל כעולם
מלא ועל כך חזקים וברוכים כולם, מי שפעלו בזה.

היו"ר איתן כבל:

תודה. ברשותכם אני רוצה לסיים ולומר כך - - -

דוד אמסלם (הליכוד):

אני יכול לומר גם שני משפטים?

היו"ר איתן כבל:

כן, בבקשה.

דוד אמסלם (הליכוד):

קודם כל אני רוצה להודות לך על כל מה שעשית, איתן, באמת, אני לא רוצה לספר
לחבר'ה מה היה לפני.

היו"ר איתן כבל:

אפשר לומר שאתה היית בין הבודדים שלא היה סקפטי.

שי באב"ד:

נכון.

דוד אמסלם (הליכוד):

ובאמת אני רוצה להודות על כל הפרויקט שהובלת כאן, זה לא פשוט, היית נעול על
המטרה ובסופו של דבר ידעתי שאתה תביא את זה לאיזון הנכון, כהרגלך בקודש,
מצד אחד זה העובדים, צריך לשמור עליהם וגם להיות רחב לב איתם. זה לא אויבי
האומה, לא מדובר על אנשים מיליארדרים, גם אם הוא מקבל כמה מאות שקלים
לפנסיה אהלן וסהלן, לא קרה כלום, ומצד שני כל הנושא של הרפורמה הוא חשוב
כשלעצמו. ודרך אגב, צריך לקחת את זה בפרופורציות, אני רואה את זה בקטע אחר
לגמרי, להנמיך, לא מחר הכול הולך להיות פה זהב ובזול, אבל זה בכיוון הנכון.

אני רוצה להודות גם כמובן לצוות המקצועי, למנכ"ל, לשני המנכ"לים, וליפתח,
שישב איתי גם לפני שיצאנו לדרך והקדיש לזה גם הרבה זמן. ושוב פעם לך וכמובן
לשרים, שני השרים, גם יובל וגם משה כחלון היו כאן באמת אחודים בעניין הזה.
אז באמת היה כאן, זה די נדיר שקרה לי שזה בא מכל המקומות, שכולם רוצים
לדחוף את זה קדימה ולכן הצלחנו בזמן קצר יחסית להביא תוצאה כל כך גדולה.
דרך אגב, אי אפשר לעשות את זה בכנסת אם זה לא ככה, אם כל הווקטורים לא
הולכים לאותו כיוון בנושא מהסוג הזה אי אפשר לגמור את זה בשבוע, לא יעזור
כלום. אז שוב פעם, איתן, באמת אני רוצה להודות לך ולהגיד לך שאני אוהב
אותך.

היו"ר איתן כבל:

תודה, זה הדדי.

נורית קורן (הליכוד):

אני רק רוצה לברך אתכם, כל הכבוד לכולם, אני לא אחזור על הכול.

היו"ר איתן כבל:

תודה. אני רוצה, ברשותכם, לומר לכם, באמת לכולם, תודה. להתחיל ככה, תודה
כללית אוניברסלית. לא לחינם אני ניהלתי את הקרב הזה, אני אומר את זה
בהתרגשות רבה, כיוון שאני ראיתי את עצמי יחד עם הצוות המקצועי חלק בלתי
נפרד מהעובדה שהחוק כפי שהונח הונח. לכל אורך הקדנציה, מתחילתה, הנושאים
האלה היו נר לרגליי במובן הזה, מעבר לכול, שראיתי את העובדה שיש כאן עניין
גדול מסך חלקיו, חברת החשמל, שיש בה אלפי עובדים, עלולה הייתה חס וחלילה
בוקר אחד להימצא במצב של חדלות פירעון והמדינה נכנסת לצרה צרורה. ואני מכיר
את כל הדיבורים שזה לא יקרה ומה פתאום וזה לא, כבר ראיתי הרבה דברים במשך
השנים שאני כאן ובוקר אחד אתה פשוט מגיע וזהו. לא לחינם גם העמדתי את
המערכת בפני עובדה שזו באמת הפעם האחרונה ולכן באמת סברתי שמן הראוי, כמי
שמלווה את העניין הזה, ראוי שהדברים האלה ייעשו במקום הטבעי להם וראיתי כל
פעולה אחרת שהיא כפעולה שאיננה טבעית לעניין, בוודאי כשמדובר בעניין כזה.

עכשיו, עבודה כזו לא יכולה להיעשות לבד. נכון, ברוך ה', הגעתי לכאן מלא
עזוז, מלא כוח, אבל ללא הצוות המקצועי שיושב כאן לצדי, אני אומר זאת לא
כחנופה ולא כמילים ריקות מתוכן, אלא באמת, בלעדי לאה, בלעדי אתי פה, שחלק
ניכר מהמשא במקרה הזה מונח לפתחה ובמידה רבה היא רק מתחילה את המסע, ולצדה
נעמה, זה לא היה קורה. אני גם מודה לשאר צוות העובדים, אבל קודם כל בראש
ובראשונה, כדי שהדברים ייאמרו.

גאוותי הגדולה, וחשוב שהדברים ייאמרו, שנעשה כאן תהליך, למרות לחץ הזמנים,
מקצועי, לא ויתרנו על אף סעיף, לא דילגנו על אף סעיף, לא טייחנו אף סעיף,
לא טשטשנו אף סעיף, לא שמנו מתחת לשטיח שום בעיה לדורות הבאים, כל מה שהיה
מונח לפנינו לא השארנו אבן אחת שלא הפוכה. לעולם ומעולם לא התחייבתי שכולם
יהיו מרוצים, אבל כמו שחברי דודי אמסלם אמר, אחד הדברים שאני תמיד תמיד
רואה לעצמי בכלל ובוועדה בפרט, למצוא את נקודת האיזון.

אל ייקל הדבר בעיניכם, אחד הדברים שראיתי לנכון לקחת את זה על עצמי, ואני
אומר את זה, מיקו, זו אותה תחושה שאני מרגיש כלפי העובדים. אין כאן עניין
פוליטי, היה חשוב לי מאוד מאוד מאוד לעשות את כל אשר לאל ידי כדי שתהיה
תוצאה טובה לגמרי בעניין הזה. זה לא היה קורה, מיקו, לולא אתה והחברים שלך
שבאמת אני אומר את זה, אולי אתם לא מבינים, לא כולכם עוסקים, רובכם מנהלים
ומנהלים עובדים, אבל מעטים מכם אם בכלל חווים את החוויה להיות נציגי
עובדים, זה עולם תוכן אחר, זה שיח אחר, אלה אמירות אחרות, זה מבט אחר.
מיקו, שלקח על עצמו את המשימה הזו, זה להיכנס לפנתיאון כמי שבמידה רבה הציל
ומציל את שאר העובדים ולעתים גם במחיר. צריך להודות, להגיד תודה לעובדים,
ואני מבקש שתביא בשמי לכל העובדים את תודתי הגדולה על המעשה שהוא מעשה
לאומי, אל ייקל הדבר, הוא מעשה לאומי. לך, ולכל חבריך.

דוד (מיקו) צרפתי:

תודה רבה.

היו"ר איתן כבל:

אני רוצה לומר גם לאבי ניסנקורן, שאנחנו חלוקים, אפילו מאוד, ואמרתי זאת גם
בכנס שהיה, אני יודע לעשות הבחנות, ולולא הוא, בראש ובראשונה כנציג עובדים
ראשי, שזה לא קל, מגיעה לו יותר ממילה גדולה של תודה, ואני מבקש שתמסור לו
את התודה. אני יודע לעשות את ההבחנות בין הפוליטיקה ואנחנו היום יריבים
פוליטיים, זה בסדר גמור, אבל בעניין הזה בוודאי הוא עשה עבודה נאמנה.

ולאנשי הממשלה. קודם כל הרוב המכריע הם באמת אנשים שאני אוהב ונהנה לעבוד
איתם, אני יודע שהם גם אוהבים לעבוד איתי וזה לא סוד שאני מניח, גם בלי
שאני אומר, שנציגי הממשלה האותנטיים, לא שי, העדיפו שהעבודה תתנהל בוועדה
אצלי, כי הם יודעים את הדבר הבא, אני אסביר תיכף למה - - -

שי באב"ד:

רגע, יש - - -

היו"ר איתן כבל:

שנייה, תיכף אני אגיד. בראש ובראשונה כיוון שהם יודעים שמילה היא מילה, כן
זה כן, לא זה לא, אשקול אשקול, ואלה דברים שיש להם ערך גדול בתוך הפרלמנט
ובעבודה הפרלמנטרית. אני לא מרמה, אני לא מנכלל, אני לא סוחט, אני אומר את
הדברים כמו שהם. בשבילי העניין עצמו הוא החשוב ולא ה - - - ובאמת מאודי
אדירי, שיש לנו כבר עבודה משותפת ארוכת טווח ועד החבר'ה החדשים שהכרתי כאן,
מיפעת ואחרים וכמובן הממונה על ההגבלים בוודאי, דרור וגשל, איפה הוא? שהוא
באמת חלק בלתי נפרד מהנוף ויש לי רגשות, אל תיסחף מעבר, אבל יש לי אליו
חיבה גדולה.

שולי מועלם-רפאלי (הבית היהודי):

לכל השאר שזה לא נאמר להם, יש לכם עוד לאן להתקדם, חבריי.

היו"ר איתן כבל:

כן. לרשות החשמל, בוודאי ליושב ראש הרשות, אסף אילת, אתה עושה עבודה מדהימה
והרגישות שלך ראויה לכל שבח, גם כלפי הציבור בכלל ועוד לא ירדתי ממך לגמרי.

ואני בסוף רוצה לומר ככה, לך, אמיר, שבאמת בעיניי אתה, לא סתם אני אומר,
באמת תותח, אני מכיר אותך מהעבודה הקודמת, אני יודע גם מה חושבים עליך בתוך
האגף ובאמת אני אומר לך, יישר כוח. מכל הלב. ואפרת, אני הכרתי אותך מקרוב
זו הפעם, אלופה את.

אפרת נחלון:

תודה רבה.

היו"ר איתן כבל:

באמת, כשאני פוגש עובדים מן הסוג שלך זה מרגש אותי. בדבקות, במקצועיות,
ביכולות שלך, באמת יישר כוח, את ראויה לכל תודה ולכל שבח. ויש כמובן את
דרורה, שאני מכיר אותה מהגלגולים הארוכים, שמילתך היא מילה, יודעת להגיד את
הדברים בזמן הנכון, באמת כל הכבוד לך.

דרורה ליפשיץ:

אתה יודע שאני סוגרת עכשיו מעגל? אני הלוא טיפלתי בחוק משק החשמל ב-96'
בחופשת הלידה של הבת הקטנה שלי, שהיא מתחתנת בחודש הבא.

היו"ר איתן כבל:

מיכאל, זו היכרות ראשונה שלנו, אבל באמת היה לי לעונג רב, באמת באמת. אני
גם מאחל לך שתפסידו מול קרואטיה.

מיכאל מקייה:

אני אאכזב אותך הפעם.

היו"ר איתן כבל:

אני אגיד לך משהו, הסימפטיה שלי היא כי קרואטיה מביאה איתה משהו אחר, אין
ספק שצרפת נתנה את הכדורגל הכי יפה במונדיאל, אין ספק, אבל ליבי עם
האנדרדוג במקרה הזה, ותודה לך.

ואחרונים חביבים בעניין הזה, לפני שאני גם אומר את התודות לעובדים, שני
האחרונים, זה קודם כל לך, אדוני המנכ"ל, שיש לנו ידידות בינינו, לי וליפתח
רון טל, תודה, אתם ליוויתם אותי, עזרתם לי, ידעתם גם ללחוץ כדי שהדברים אכן
ייעשו כאן. ראיתי אותך בעבודתך, כאן ומחוץ, ויש לך זכות גדולה, לכם יש זכות
גדולה ותודה לך ולכל הצוות שנמצא יחד איתך, ומסור תודתי לכל העוסקים
במלאכה, ליועצת, לסגן היועצת, ולכל הצוות שנמצא כאן.

לך, מאיר, אני לא יכול שלא לומר, באמת כפי שאמרתי לך, עוד נכונו לך גדולות
כאן, אתה באמת עם עמדות באקסטרים, לגמרי לגמרי, מה שנקרא ימין כלכלי מופרך,
אבל אמרתי לך שאני ארצה שתיתן לי פעם הרצאה איך הליברטנים מתייחסים לעזוב
תעזוב עמו, האם הם מגיעים למשפט הזה ומכירים, יודעים איך להרכיב אותו? אבל
זה דיון אחר.

שולי מועלם-רפאלי (הבית היהודי):

אבל כן צריך להגיד חזק וברוך גדול לארגוני החברה האזרחית, גם כשאנחנו
מסכימים איתם וגם כשאנחנו לא מסכימים איתם.

היו"ר איתן כבל:

נכון. אני רוצה לומר, לא סתם הקפדתי לאורך כל הדרך ואני מקפיד לתת לקהלת
להשמיע את קולה ומקפיד לאפשר להם להשמיע את קולם, כי יש להם קול מיוחד, גם
אם אינני מסכים איתו, ומעת לעת גם הם מצליחים כן לשנות ולקבוע. לנילי אבן
חן, שהייתה כאן, גם צריך להגיד לה תודה על הפעילות שלה.

אבל אחרון אחרון באמת, חברי, וזה לא סוד, המנכ"ל. יש בינינו חברות גם לאור
העובדה שלמדנו באותה ישיבה תיכונית, שמי שלומד שם זהו, זו ברית.

לאה ורון:

שי באב"ד.

היו"ר איתן כבל:

זו ברית בל תינתק ולא משנה באיזה צד אתה נמצא. שנינו בוגרי הישיבה התיכונית
מדרשיית נעם בפרדס חנה.

דוד אמסלם (הליכוד):

אתה אומר שזה לא חשוב באיזה שנים בכלל למדתם.

שי באב"ד:

לא רלוונטי.

היו"ר איתן כבל:

כן, לא רלוונטי. בכל מקרה אני רוצה לומר לך, עכשיו במלוא הרצינות, אני לא
ילד, אני מכיר את הלחצים, אני מכיר את הסיבות ללחצים ואני מודה לקדוש ברוך
הוא שהצלחתי לכופף אתכם. אני רוצה לומר את זה כי אני בטוח, אני אומר את זה
עכשיו לא בצניעות ותתפסו את זה איך שאתם רוצים, חוק בסדר גודל כזה לא
להעביר אותו בלי הסתייגות אחת, אין דברים כאלה.

שי באב"ד:

מסכים.

היו"ר איתן כבל:

זה אחד החוקים הגדולים והדרמטיים שהונחו ב-30-20 השנים האחרונות, ממערכת
יחסים עם עובדים ועד הכספים שעוסקים בעניין הזה ומתכתבים עם העניין הזה, זה
לא עניין של מה בכך. ואני רוצה להודות לך, דודי, שנתת לי את כל הגיבוי
והאמנת בי לאורך כל הדרך.

דוד אמסלם (הליכוד):

דרך אגב, כאן באמת תודה מיוחדת מאוד לשר האוצר משה כחלון, שהוא גם חבר, גם
איש רגיש. אני לא רוצה לספר מה קרה פה, אנחנו יודעים, אבל שאפו גדול לרוחב
הלב שלו ולזה שהוא - - -

היו"ר איתן כבל:

כן, אמת. אני רוצה להודות גם לצוות שלי האישי, למיה, לאייל, לדיין,
לשפינדל, תודה לכם, שלא עשיתם כלום בעניין הזה, אבל בלעדיכם באמת כל העבודה
השוטפת - - -

אתי בנדלר:

הם כן עשו, הם פינו לך את הימים.

היו"ר איתן כבל:

אמרתי, זה מה שאני אומר, כל העבודה שמסביב, יישר כוח לכם, אני אוהב אתכם.
ואחרונים חביבים באמת זה הצוות כאן, של ועדת הכלכלה, לדובר, כל הכבוד לך,
תודה על הלילות והימים שהקדשת כאן לעבודה, לליאור רותם, כדי שיהיה ברור,
לד"ר עידית חנוכה, לדקלה טקו, לכוכי שבתאי, ליפעת לוי ישראלי ולעובדי
הכנסת. אני מתנצל באמת מכל הלב בפני הסדרנים על שנאלצתם לבלות כאן בשעות לא
שעות והפרעתי לכם בחצאי הגמר, אני מקווה שתקבלו פיצוי בגמר.

תודה לכולם, תודה מעומק הלב ובעזרת ה' בשבוע הבא נעביר את זה בקריאה השנייה
והשלישית. תודה, הישיבה נעולה.

הישיבה ננעלה בשעה 12:50.
