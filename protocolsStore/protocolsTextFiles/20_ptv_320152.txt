הכנסת העשרים

מושב שני

פרוטוקול מס' 91

מישיבת ועדת הכנסת

יום שני, כ"ג בטבת התשע"ו (04 בינואר 2016), שעה 11:30

סדר היום:

1. בחירת ממלא מקום ליושב ראש הכנסת בעת היעדרו מהארץ

2. הצעת חוק יסוד: הכנסת (תיקון מס' 43) (רציפות הכהונה של יושב ראש הכנסת)

3. הצעת חוק הכנסת (תיקון מס' 38) (רציפות הכהונה של יושב ראש הכנסת),
התשע"ו-2015

4. קביעת ועדה לדיון בהצעת חוק התקנים (תיקון - מעבדה מוסמכת לאישור יבוא
טובין), התשע"ו-2015 (פ/2263/20)

5. הצעת חוק הכנסת (תיקון מס' 42) (שקיפות בעבודת שדלנים), התשע"ו-2015

6. בקשת שר הביטחון, חבר הכנסת משה יעלון, בדבר טענת חריגה מגדר נושא הצעת
חוק הסדרת העיסוק בהדברת מזיקים לאדם ולרכוש, התשע"ד-2014 (מ/861) הנדונה
בוועדת הפנים והגנת הסביבה

נכחו:

חברי הוועדה:

דוד ביטן – היו"ר

ישראל אייכלר

רוברט אילטוב

יואב בן צור

מכלוף מיקי זוהר

אחמד טיבי

שולי מועלם-רפאלי

מרב מיכאלי

אברהם נגוסה

איילת נחמיאס ורבין

רועי פולקמן

יואב קיש

אלעזר שטרן

חברי הכנסת:

דוד אמסלם (יו"ר ועדת הפנים והגנת הסביבה)

אמיר אוחנה

אייל בן ראובן

ענת ברקו

שלי יחימוביץ

יעל כהן פארן

רויטל סויד

מוזמנים:

השר להגנת הסביבה אבי גבאי

מזכירת הכנסת ירדנה מלר-הורוביץ

  ------------------------------------------------------------------------
  עו"ד תומר     –   יועמ"ש ועדת הפנים והגנת הסביבה, הכנסת
  רוזנר             
  ------------- --- ------------------------------------------------------
  עו"ד דלית     –   יועמ"ש המשרד להגנת הסביבה, המשרד להגנת הסביבה
  דרור              

  עו"ד רעות     –   משרד המשפטים
  בינג              

  עו"ד גל כהן   –   הלשכה המשפטית, משרד הביטחון

  גיא           –   מלמ"ב, משרד הביטחון

  סא"ל ענבל     –   הפרקליטות הצבאית, משרד הביטחון
  דה-פז             

  סא"ל אייל     –   ראש המינהל להגנת הסביבה, משרד הביטחון
  עזרא              

  אירדה קריימר  –   שתדלנית, אימפקט

  גל גולן       –   שתדלנית, ברדוגו יועצים

  משה ביבי      –   שתדלן, גורן עמיר

  עפרה שקד      –   שתדלנית, גורן עמיר

  במבי צורי     –   שתדלנית, גלעד לובינג

  יעל שילוני    –   שתדלנית, גלעד לובינג

  עידית שבתאי   –   שתדלנית, פוליסי

  קרן ברק       –   שתדלנית, קונטקטי
  ------------------------------------------------------------------------

ייעוץ משפטי:

ארבל אסטרחן

מנהלת הוועדה:

אתי בן יוסף

רישום פרלמנטרי:

יעקב סימן טוב

בחירת ממלא מקום ליושב ראש הכנסת בעת היעדרו מהארץ

היו"ר דוד ביטן:

טוב, אני אתחיל בבחירת ממלא מקום ליושב ראש הכנסת בעת העדרו מהארץ. כן,
גברתי, מזכירת הכנסת.

מזכירת הכנסת ירדנה מלר הורוביץ:

בוקר טוב. יש כאן פנייה של יושב ראש הכנסת. הוא אמור לצאת לחוץ לארץ בסוף
השבוע, ביום חמישי. זה לביקור באיטליה. הוא יוצא ביום חמישי, ה-14 בינואר,
וישוב ארצה ביום ראשון, ה-17 בינואר. ובהתאם לתקנון, יצא יושב ראש הכנסת את
גבולות המדינה, ימלא סגן יושב ראש אחר את מקומו עד שובו. והסגן ליושב ראש
שיכהן כממלא מקום הוא הסגן שנבחר על ידי ועדת הכנסת. יושב ראש הכנסת, בהתאם
לבקשתו, מבקש שימלא את מקומו בעת הזו סגן היושב-ראש, חבר הכנסת בצלאל
סמוטריץ'. נשמח לקבל את האישור.

מרב מיכאלי (המחנה הציוני):

באמת? מה זאת אומרת? למה לא חבר הכנסת יצחק וקנין?

מזכירת הכנסת ירדנה מלר הורוביץ:

אתם ביקשתם, זאת אומרת, יושב ראש הוועדה העיר שכדאי לעשות - - -

איילת נחמיאס ורבין (המחנה הציוני):

רוטציה.

מזכירת הכנסת ירדנה מלר הורוביץ:

רוטציה. בהתאם לרוטציה אז הוא - - -

איילת נחמיאס ורבין (המחנה הציוני):

שיעשו רוטציה - - -. אני בעד רוטציה, אגב, אבל אני חושבת שבעת הזאת בן אדם
שחושב שרוצחים זה לא רוצחים – יש לי בעיה עם זה.

יואב בן צור (ש"ס):

לא, חבר הכנסת בצלאל סמוטריץ'. בסדר. חבר הכנסת בצלאל סמוטריץ'. בסדר.

אלעזר שטרן (יש עתיד):

אנחנו בעד חבר הכנסת יצחק וקנין.

היו"ר דוד ביטן:

רבותיי, שישי-שבת כולה. זה לא - - -

מרב מיכאלי (המחנה הציוני):

אנחנו בעד - - -

שולי מועלם-רפאלי (הבית היהודי):

- - - בואו, אל תצרו מצג כאילו אנחנו - - - פה למישהו מסוים. אם יש רוטציה,
הרוטציה חלה על כולם. אי אפשר - - -

יואב קיש (הליכוד):

או יש או אין רוטציה.

שולי מועלם-רפאלי (הבית היהודי):

אי אפשר לסמן מישהו. אין לזה - - -

יואב קיש (הליכוד):

לא, אי אפשר. אתם לא תגידו - - -

שולי מועלם-רפאלי (הבית היהודי):

לא, באמת.

איילת נחמיאס ורבין (המחנה הציוני):

סבבה. אז אנחנו לא חייבים - - -

שולי מועלם-רפאלי (הבית היהודי):

לא נוח לכם עם דברים - - -

יואב קיש (הליכוד):

אז בואו נעשה על פי רוטציה.

יואב בן צור (ש"ס):

אנחנו בעד חבר הכנסת בצלאל סמוטריץ'.

איילת נחמיאס ורבין (המחנה הציוני):

אני בעד חבר הכנסת יצחק וקנין.

יואב קיש (הליכוד):

אז תבטלו את הרוטציה.

היו"ר דוד ביטן:

חבר הכנסת יצחק וקנין הוא הכי טוב. זה אין ויכוח בכלל.

איילת נחמיאס ורבין (המחנה הציוני):

חד משמעית בכלל.

היו"ר דוד ביטן:

שתהיה קצת רוטציה.

יואב קיש (הליכוד):

או שיש רוטציה או שאין רוטציה. אם יש רוטציה זה חבר הכנסת בצלאל סמוטריץ'.

מרב מיכאלי (המחנה הציוני):

אדוני, אני מצטערת, אני אומרת בשיא הרצינות: לי יש קושי לתמוך במינוי, גם
זמני, של יושב ראש הכנסת, במישהו שטוען שאין טרור יהודי, ושמתכחש - - -

איילת נחמיאס ורבין (המחנה הציוני):

ושרוצחים הם לא רוצחים.

מרב מיכאלי (המחנה הציוני):

בדיוק. שרוצחים הם לא רוצחים, ושמבחין בין - - -

יואב בן צור (ש"ס):

למה זה קשור? למה זה קשור?

קריאה:

ככה.

איילת נחמיאס ורבין (המחנה הציוני):

כי זו תפיסת עולם מטרידה. מה לעשות.

מרב מיכאלי (המחנה הציוני):

שמבחין בין דם לדם - - -. אז אני מאוד מצטערת, אנחנו לא יכולות לתמוך.

איילת נחמיאס ורבין (המחנה הציוני):

תפיסת עולם מטרידה.

מרב מיכאלי (המחנה הציוני):

זה לא אדם שצריך בעיניי לייצג את הכנסת כיושב ראש.

איילת נחמיאס ורבין (המחנה הציוני):

הוא לא מייצג אותי.

שולי מועלם-רפאלי (הבית היהודי):

אני חושבת שהן גורמות עוול לחבר הכנסת בצלאל סמוטריץ' בדיבור הזה כשהוא
איננו נוכח.

מרב מיכאלי (המחנה הציוני):

מה קשור נוכח, לא נוכח? זה דברים שהוא אמר on record. הוא אמר את זה
בתקשורת.

אלעזר שטרן (יש עתיד):

אל תביאי אותו - - -. אני מציע לדחות את הדיון כשהוא יגיע.

מרב מיכאלי (המחנה הציוני):

כן. אדרבא. מה. אין קשר.

שולי מועלם-רפאלי (הבית היהודי):

לא, אני לא מציעה את זה. בשום שלב, חבר הכנסת בצלאל סמוטריץ', לא אמר
שהאירוע - - -

יואב קיש (הליכוד):

זה לא משנה מה הוא אמר, לדעתי.

שולי מועלם-רפאלי (הבית היהודי):

וזה לא משנה.

יואב קיש (הליכוד):

זה לא משנה.

מרב מיכאלי (המחנה הציוני):

זה לא משנה.

יואב קיש (הליכוד):

מה קרה? אז מחר חבר הכנסת אחמד טיבי יגיד שמישהו אחר - - -. מה פתאום.

שולי מועלם-רפאלי (הבית היהודי):

אם יש רוטציה, היא חלה על כולם. אם אין רוטציה, היא לא חלה על אף אחד.

איילת נחמיאס ורבין (המחנה הציוני):

אני לא זוכרת שהציעו את חבר הכנסת אחמד טיבי. הציעו את חבר הכנסת בצלאל
סמוטריץ'. אנחנו אומרות את דעתנו. סליחה.

שולי מועלם-רפאלי (הבית היהודי):

בסדר - - -

יואב קיש (הליכוד):

אז אם אנחנו שוקלים - - -

איילת נחמיאס ורבין (המחנה הציוני):

מה לעשות. מה לעשות.

מישהו מאיתנו, אין - - - חבר הכנסת יצחק וקנין?

היו"ר דוד ביטן:

רגע, רגע, רגע. כן, חבר הכנסת יואב קיש.

יואב קיש (הליכוד):

אני חושב שאם אנחנו מתחילים לערבב שיקולים אישיים פה בהחלטה זה לא ראוי, זה
לא נכון. ההחלטה צריכה להיות עקרונית: או שיש מישהו קבוע, ואז אין בעיה. אם
יש רוטציה, ממש זו לא הדרך להתחיל לפסול אדם כזה - - - פה, בכנסת, על
דעותיו. כי העניין הזה הוא מאוד מסוכן. אנחנו יודעים טוב מאוד שלכל אחד יש
שיקולי דעות עם השני. כל אחד יש פה חילוקי דעות עם השני, ואני לא חושב שזו
הדרך.

שולי מועלם-רפאלי (הבית היהודי):

אבירי חופש הביטוי.

איילת נחמיאס ורבין (המחנה הציוני):

לא.

שולי מועלם-רפאלי (הבית היהודי):

- - - תיזהרו.

איילת נחמיאס ורבין (המחנה הציוני):

זה חופש ביטוי?

שולי מועלם-רפאלי (הבית היהודי):

תיזהרו, אבירי חופש הביטוי.

איילת נחמיאס ורבין (המחנה הציוני):

חברת הכנסת שולי מועלם רפאלי, זה חופש הביטוי? חברת הכנסת שולי מועלם
רפאלי, זה חופש ביטוי?

שולי מועלם-רפאלי (הבית היהודי):

אתם כל הזמן מעירים לנו - - - חופש ביטוי.

איילת נחמיאס ורבין (המחנה הציוני):

לא, אבל סליחה שאני שואלת אותך: אני מתקשה להאמין שאת חושבת שאנשים שרצחו
לא רצחו.

שולי מועלם-רפאלי (הבית היהודי):

לא, אני בטוחה. גם חבר הכנסת בצלאל סמוטריץ' חושב - - -

יואב קיש (הליכוד):

אין קשר.

איילת נחמיאס ורבין (המחנה הציוני):

אבל הם לא אמרו. הוא לא אמר את זה. הוא אמר ההיפך.

יואב קיש (הליכוד):

אבל חברת הכנסת שולי מועלם רפאלי, אין קשר. הנושא לא רלוונטי.

שולי מועלם-רפאלי (הבית היהודי):

זה לא רלוונטי. אני מסכימה איתך – זה לא רלוונטי.

איילת נחמיאס ורבין (המחנה הציוני):

הוא אמר ההיפך.

שולי מועלם-רפאלי (הבית היהודי):

אתם לא יכולים - - -

היו"ר דוד ביטן:

לא החלטנו כלום. הוא רק אמר - - -. לא החלטנו כלום. באמת שלא החלטנו.

מרב מיכאלי (המחנה הציוני):

לא, הוא הכי ותיק והכי זה. בואו נאשר את חבר הכנסת יצחק וקנין כקבוע.

איילת נחמיאס ורבין (המחנה הציוני):

אני יודעת שכשזה יגיע, יש לי תחושה שזה יגיע לרוטציה של אחמד טיבי תמצאו
סיבה למה - - -. אבל בסדר, זה לא - - -

היו"ר דוד ביטן:

רבותיי, מה קרה? מה? מה יש? אני לא מבין. מה רצית להגיד? חבר הכנסת אלעזר
שטרן.

אלעזר שטרן (יש עתיד):

אני פונה אליך שתגאל אותנו מהדיון הזה. ואני אגיד לך שאתה יכול לעשות את זה
וליצור פה קונצנזוס. אחת, או לעשות קבוע. אם יושב ראש הכנסת זה עניין. הרי
עוד אנחנו עוד מעט נדון בעצם זה שהיושב ראש יהיה קבוע גם באותם זמנים של
החלפת כנסת.

היו"ר דוד ביטן:

טוב. אני מקבל את זה.

יואב בן צור (ש"ס):

תגדיר אחד כממלא מקום.

שולי מועלם-רפאלי (הבית היהודי):

נכון. זה בסדר.

יואב בן צור (ש"ס):

כן.

שולי מועלם-רפאלי (הבית היהודי):

זה בסדר.

יואב בן צור (ש"ס):

כן. זה מה שנאמר.

היו"ר דוד ביטן:

רבותיי, רצינו לעשות, להיות פלורליסטים, רצינו להיות פלורליסטים בעניין
הזה, אבל כיוון שאני רואה שכל מה שיביאו לנו יהיה ויכוח, אנחנו נאשר קבוע.
אז הקבוע זה חבר הכנסת יצחק וקנין. אוקיי?

קריאה:

ואם הקבוע לא יכול - - -

היו"ר דוד ביטן:

אם הוא לא יכול אז תביאו. המצב היום שהוא לא יכול?

ארבל אסטרחן:

- - - שהוא תמיד יהיה - - -

היו"ר דוד ביטן:

תמיד יהיה – היום הוא לא יכול. אם הוא לא יכול, שיביאו - - -

ארבל אסטרחן:

אבל עדיין יושב ראש הכנסת מביא - - -

היו"ר דוד ביטן:

כן.

מזכירת הכנסת ירדנה מלר הורוביץ:

בוודאי. בוודאי. בוודאי.

ארבל אסטרחן:

אבל הכלל הוא שהוועדה - - -

היו"ר דוד ביטן:

בסדר. לא נתחיל עכשיו מלחמות אישיות.

מי בעד חבר הכנסת יצחק וקנין?

קריאה:

מה? כקבוע? לא הבנתי.

שולי מועלם-רפאלי (הבית היהודי):

כקבוע. כקבוע.

היו"ר דוד ביטן:

כן, שיהיה חבר הכנסת יצחק וקנין. הוא בחור, יש לו קונצנזוס.

מזכירת הכנסת ירדנה מלר הורוביץ:

הוא הכי בעל ניסיון.

קריאה:

גם יש לו ניסיון. יש לו גם ניסיון.

היו"ר דוד ביטן:

הוא גם בעל ניסיון - - -

קריאה:

הוא בעל ניסיון. בא לנהל את - - -

הצבעה

בעד – 9

נגד – אין

נמנעים – אין

ההצעה למנות את חבר הכנסת יצחק וקנין כממלא מקום קבוע של יושב ראש הכנסת
נתקבלה.

הצעת חוק יסוד: הכנסת (תיקון מס' 43) (רציפות הכהונה של יושב ראש הכנסת)

הצעת חוק הכנסת (תיקון מס' 38) (רציפות הכהונה של יושב ראש הכנסת),
התשע"ו-2015

היו"ר דוד ביטן:

טוב, הצעת חוק הכנסת, נושא של רציפות הכהונה של יושב ראש הכנסת. הכנה
לקריאה שנייה ושלישית.

בידי היועצת המשפטית?

ארבל אסטרחן:

כן.

היו"ר דוד ביטן:

תתחילי לקרוא.

ארבל אסטרחן:

אוקיי. כזכור, ועדת הכנסת יזמה הצעת חוק מטעמה בעניין רציפות הכהונה של
יושב ראש הכנסת, כאשר היושב ראש של הכנסת היוצאת נבחר גם לכנסת הבאה.

לפי המצב המשפטי היום לא משנה אם יושב ראש הכנסת נבחר לכנסת הבאה או לא.
ברגע שמתחילה כנסת חדשה, בישיבת הפתיחה של הכנסת, מכהן ותיק חברי הכנסת
כיושב ראש הכנסת בפועל עד שהכנסת בוחרת יושב ראש קבוע. התקופה הזאת יכולה
להיות קצרה – של כמה שעות; והיא יכולה להיות גם תקופה ארוכה – של שבועות,
עד שמוקמת הקואליציה ונבחר יושב ראש הכנסת.

מה שמוצע כעת לקבוע זה שאם יושב ראש הכנסת היוצא נבחר גם לכנסת הבאה, הוא
ימשיך לכהן בתפקידו עד שהכנסת תבחר יושב ראש קבוע.

יואב בן צור (ש"ס):

והיה והוא לא נבחר?

ארבל אסטרחן:

אז הוותיק. אז הולכים למצב היום.

היו"ר דוד ביטן:

אז הוותיק. חוזרים למצב הקיים.

ארבל אסטרחן:

יושב ראש הכנסת יש לו שלל תפקידים: יש לו גם תפקידים פרלמנטריים, שכולכם
מכירים; יש לו גם תפקידים, למשל: נציב שירות המדינה של עובדי הכנסת; מי
שאחראי על שלל עניינים במינהל של הכנסת.

היו"ר דוד ביטן:

ממלא מקום הנשיא.

ארבל אסטרחן:

והרעיון הוא שאם נמצא מי שכבר בקי ומכיר את זה, הוא יישאר בתפקיד. כמו שר,
למשל, שגם אם ברור שמתחלפת הקואליציה והוא לא ימשיך בתפקידו – עד שנבחר השר
החדש, ממשיך השר היוצא בתפקיד.

לצד התיקון לחוק יסוד הכנסת צריך לתקן גם את חוק הכנסת. לכן, זה שני חוקים.
כי סעיף 1 לחוק הכנסת שעוסק בישיבת הפתיחה של הכנסת מזכיר בכמה מקומות את
הוותיק. אז צריך יהיה לכתוב בכל מקום: במקום ותיק חברי הכנסת, יושב ראש
הכנסת או יושב ראש הכנסת בפועל. זה חוזר כמה פעמים. כולם בסעיף 1 לחוק
הכנסת.

היו"ר דוד ביטן:

טוב, מעבר למה שהיה בקריאה הראשונה, אין לנו שום תיקונים לקריאות שנייה
ושלישית.

מרב מיכאלי (המחנה הציוני):

לי יש.

היו"ר דוד ביטן:

בבקשה.

מרב מיכאלי (המחנה הציוני):

אדוני, אני הבעתי את התנגדותי בישיבה הקודמת, כשהכנו את ההצעה לקריאה
הראשונה. אני חושבת שהנוהג הזה של חבר הכנסת הוותיק הוא נוהג יפה, הוא נוהג
ראוי, הוא נוהג שהוכיח את עצמו לאורך כל השנים. אף פעם לא היו איתו בעיות.
אין שום סיבה לפגוע בזה.

היו"ר דוד ביטן:

הוא לא היה כל השנים. לפני זה היה זקן, - -

ארבל אסטרחן:

זקן.

היו"ר דוד ביטן:

- - ותוקן אחר כך.

מרב מיכאלי (המחנה הציוני):

כן. בסדר. מסיבות. אבל עדיין זה היה מאותו סוג, מאותה משפחה, מאותו רציונל.

אני רוצה לפחות לבקש שאם כבר אין מנוס ואנחנו עושים את השינוי הזה, שהוא,
לדעתי, שינוי לא נכון ומיותר וגרוע, אז לפחות שהוא יחול מהכנסת הבאה ולא
מהכנסת הקרובה. המינימום - - -

היו"ר דוד ביטן:

למה?

מרב מיכאלי (המחנה הציוני):

כי זה הגיוני שזה לא יהיה פרסונלי - - -

יואב בן צור (ש"ס):

זה יחול מהכנסת הבאה. הכנסת הזאת כבר לא רלוונטית.

מרב מיכאלי (המחנה הציוני):

לא. מהכנסת ה-22, לא מהכנסת ה-21.

היו"ר דוד ביטן:

למה? אבל. למה? למה זה צריך - - -?

יואב בן צור (ש"ס):

למה - - -?

מרב מיכאלי (המחנה הציוני):

בשביל שזה לא יהיה חוק פרסונלי. בשביל שזה יהיה, אתה יודע – ככה מקובל.
מקובל שמחוקקים ככה.

יואב בן צור (ש"ס):

מי אמר לך שחבר הכנסת יולי אדלשטיין ייבחר עוד פעם?

מרב מיכאלי (המחנה הציוני):

אני לא אמרתי שחבר הכנסת יולי אדלשטיין. אמרתי: על מנת - - -

יואב בן צור (ש"ס):

נו, אז - - -

היו"ר דוד ביטן:

זה לא פרסונלי אם ככה.

מרב מיכאלי (המחנה הציוני):

אנחנו לא יכולות - - -, אבל - - -

איילת נחמיאס ורבין (המחנה הציוני):

היה בזה משהו. היה בזה משהו כשהבאתם את זה בפנינו, הייתה לנו תחושה, ואנחנו
הבענו אותה ואמרנו אותה פה. הייתה לנו איזושהי תחושה - - -

היו"ר דוד ביטן:

את רוצה להגיד שאם אנחנו נבחר, אם אנחנו נגיד שזה יחול מהכנסת ה-22, אז זה
גם פרסונלי.

איילת נחמיאס ורבין (המחנה הציוני):

לא.

מרב מיכאלי (המחנה הציוני):

לא.

איילת נחמיאס ורבין (המחנה הציוני):

לא.

היו"ר דוד ביטן:

לטובת חבר הכנסת עמיר פרץ. למה לא?

איילת נחמיאס ורבין (המחנה הציוני):

למה - - -?

היו"ר דוד ביטן:

את יכולה לראות את זה בשני הצדדים של המטבע.

מרב מיכאלי (המחנה הציוני):

אולי הוא לא ייבחר? איך אתה יודע - - - לכנסת ה-22?

קריאה:

אולי חבר הכנסת עמיר פרץ לא - - -

היו"ר דוד ביטן:

יפה. אז זה אותה טענה.

איילת נחמיאס ורבין (המחנה הציוני):

לא. לא, לא, לא.

היו"ר דוד ביטן:

אם את אומרת פרסונלי, אז פרסונלי גם לצד הזה. זה לא חד צדדי.

מרב מיכאלי (המחנה הציוני):

נכון. ולכן אני רוצה את זה לא פרסונלי, לא לצד הזה ולא לצד הזה. בדיוק אותו
דבר, אדוני, אם אתה צודק לחלוטין, כמובן.

היו"ר דוד ביטן:

לא. אם אני דוחה את זה לכנסת ה-22, זה הופך להיות פרסונלי לחבר הכנסת עמיר
פרץ. אם אני לא דוחה אז זה פרסונלי לקיים. מה אתם רוצים?

מרב מיכאלי (המחנה הציוני):

אתה לא יודע - - -. לא, זה - - -

איילת נחמיאס ורבין (המחנה הציוני):

אבל, אדוני היושב ראש, אתם הפכתם את זה לפרסונלי, כי אתם הבאתם את זה
בעיתוי מאוד-מאוד מוזר.

היו"ר דוד ביטן:

אתם הופכים את זה. אנחנו לא הופכים.

איילת נחמיאס ורבין (המחנה הציוני):

אתם הבאתם את זה בעיתוי משונה.

היו"ר דוד ביטן:

אנחנו טוענים שליושב ראש יש מעמד קונסטיטוציוני ממדרגה ראשונה. אין מה
לעשות.

מרב מיכאלי (המחנה הציוני):

בכנסת שבה הוא נבחר. לא בכנסת שבה הוא לא נבחר להיות יושב ראש.

היו"ר דוד ביטן:

אז אם יש לו, אז עדיף שאותו בן אדם יישאר וזהו.

איילת נחמיאס ורבין (המחנה הציוני):

ברגע שהוא נבחר ליושב ראש.

מרב מיכאלי (המחנה הציוני):

אבל לא כנסת שבה הוא לא נבחר להיות יושב ראש. בכנסת הבאה הוא לא נבחר להיות
יושב ראש.

היו"ר דוד ביטן:

אז הוא ממשיך כמו ראש הממשלה.

איילת נחמיאס ורבין (המחנה הציוני):

זה לא אותו הדבר - - -. אני רוצה להזכיר לך: הוא לא כמו שר. הוא לא מנהל
משרד ממשלתי. זאת הפרדת הרשויות, להזכירכם, - - - לשכוח אותה פה.

היו"ר דוד ביטן:

מה קורה כשהממשלה מפסידה? אז אותו דבר. הוא ממשיך עד שמחליפים.

איילת נחמיאס ורבין (המחנה הציוני):

תקשיב, מבלי לגרוע, מבלי לגרוע, באמת, חס וחלילה, מכבודו של היושב ראש
המכהן, בל נתבלבל - -

מרב מיכאלי (המחנה הציוני):

חס וחלילה.

איילת נחמיאס ורבין (המחנה הציוני):

באמת חס וחלילה.

- - כל מה שאנחנו אומרים, שבאופן שבו זה הובא, הייתה לנו תחושה – ואנחנו,
חברת הכנסת מרב מיכאלי ואני לא היינו לבד בתחושה הזאת – שהיה בזה איזה משהו
כדי להצביע על איזה חוסר שביעות רצון. היה בזה משהו - - -

היו"ר דוד ביטן:

התחושה נוצרה על ידי חבר הכנסת עמיר פרץ, - - - והוא נפגע באופן אישי. לא
התכוונו לפגוע בו.

איילת נחמיאס ורבין (המחנה הציוני):

היה בזה משהו מאוד-מאוד - - -

היו"ר דוד ביטן:

אנחנו חושבים שיש לזה משמעות קונסטיטוציונית.

איילת נחמיאס ורבין (המחנה הציוני):

סליחה שאני אומרת: אם יש לזה משמעות קונסטיטוציונית, היא בדיוק הפוכה מכפי
שאתה אומר. אתה יודע למה? כי ברגע שיש הפרדת רשויות, אתה עכשיו הופך זהות
בין תפקיד יושב ראש הכנסת לבין תפקיד שר בממשלה. אלה שני תפקידים שונים
בתכלית.

היו"ר דוד ביטן:

זה לא, זה לא - - -

איילת נחמיאס ורבין (המחנה הציוני):

זה שהוא סמל מסמלי המדינה – זה נכון. ברגע שהוא נבחר להיות יושב ראש הכנסת.

מרב מיכאלי (המחנה הציוני):

בדיוק.

היו"ר דוד ביטן:

את בהשוואה לא נכונה. ההשוואה לא - - -

איילת נחמיאס ורבין (המחנה הציוני):

אתה עשית את ההשוואה.

היו"ר דוד ביטן:

לא, לא עשיתי אותה.

איילת נחמיאס ורבין (המחנה הציוני):

אתה אמרת.

היו"ר דוד ביטן:

את עושה. את עושה.

ארבל אסטרחן:

לא, אני הזכרתי - - -. הזכרתי את הרציפות הזאת.

איילת נחמיאס ורבין (המחנה הציוני):

אתם הזכרתם.

היו"ר דוד ביטן:

הרציפות קיימת בכל - - -

איילת נחמיאס ורבין (המחנה הציוני):

אני לא הזכרתי את הרציפות.

היו"ר דוד ביטן:

תקשיבי רגע, הרציפות קיימת בכל מקום. היא קיימת בממשלה, היא צריכה להיות
קיימת גם בכנסת. זה לא קשור אחד לשני.

איילת נחמיאס ורבין (המחנה הציוני):

זה לא אותו צורך. זה בכלל לא אותו צורך.

היו"ר דוד ביטן:

גם מעירים לי שאני מביא את זה בתחילת - - - בלי לדעת מי הולך להיבחר.

מרב מיכאלי (המחנה הציוני):

סליחה, לא, לא, אדוני, צריך לתקן שיושבי ראש ועדות לא ממשיכים. כאילו, אתה
רוצה, אז למה לא להחיל את זה גם על יושבי ראש ועדות אם הם נבחרו? מה
ההיגיון?

ארבל אסטרחן:

כי אין ועדות.

היו"ר דוד ביטן:

אין ועדות - - -

אתי בן יוסף:

ועדה מסדרת.

היו"ר דוד ביטן:

אין ועדות. מה אני יכול לעשות. אם היו צריכים לבחור. אין ועדות. אין ועדות.

מרב מיכאלי (המחנה הציוני):

הרי יש שתי ועדות שהן ועדות זמניות - - -. אז למה אותן לא תהיה רציפות?

היו"ר דוד ביטן:

זמניות – זה קבוע בתקנון שהן זמניות.

לא, לא. הפעם - - - לא נכונה.

מרב מיכאלי (המחנה הציוני):

אין לזה זכות, למה שאתה עושה. אין לזה סוף לדבר הזה. זה לא נכון.

היו"ר דוד ביטן:

הפעם לא.

מרב מיכאלי (המחנה הציוני):

אני מצטערת.

היו"ר דוד ביטן:

יש לכם טעות.

תעשי הסתייגות. אין בעיה.

מרב מיכאלי (המחנה הציוני):

אני בכל מקרה מבקשת להציג הסתייגות לעניין הכנסת ה-22.

היו"ר דוד ביטן:

בבקשה.

יואב בן צור (ש"ס):

תודה.

אני חושב שהחוק הזה הוא חוק טוב. אנחנו נקלענו בפעם הקודמת לאיזשהן
סיטואציות לא כל כך נעימות. אני לא רוצה לפרט כרגע, אבל פשוט היה יכול
ליצור בוקה ומבולקה למישהו שנבחר לכמה שבועות לכנסת. ולכן אני חושב
שהרציפות הזאת היא רציפות חשובה ולא משנה מי זה, זה לא פרסונלי. אין לאף
אחד הבטחה שהוא ייבחר פעם נוספת. אף אחד לא בטוח שהוא יהיה בכנסת הבאה,
ולכן החוק הזה הוא חוק ענייני ולא פרסונלי. ואני חושב שאנחנו בהחלט צריכים
לתמוך בחוק הזה, כי הוא חוק שעושה סדר בבית המחוקקים שלנו.

מרב מיכאלי (המחנה הציוני):

עושה בלגן.

היו"ר דוד ביטן:

תודה.

חבר הכנסת ישראל אייכלר.

ישראל אייכלר (יהדות התורה):

אדוני היושב ראש, מה שצועקים פה שזה חוק פרסונלי – לא רק שזה לא מפריע לי,
אלא זו הסיבה היחידה שאני חושב שזה חוק טוב. כי אדם שנבחר, כמו חבר הכנסת
יולי אדלשטיין, בקדנציה הקודמת, היה יושב ראש הכנסת; ועד שהכנסת הולכת
לבחור אותו שוב עשוי להיכנס מישהו אחר. זה מאוד לא לעניין. מאוד פוגעני.
בפרט, אדם כמו חבר הכנסת יולי אדלשטיין שהוא מתאים לזה. אבל – יש פה אבל –
תמיד התפקיד יהיה בידי הקואליציה. אם ותיק חברי הכנסת נבחר, אז פעם זו
האופוזיציה, פעם זו הקואליציה, ואפילו לא פעם חרדי. למשל: חבר הכנסת משה
גפני יהיה בכנסת הבאה ותיק חברי הכנסת.

מרב מיכאלי (המחנה הציוני):

להיפך. זה מונע מחבר הכנסת משה גפני את הסיכוי - - -

היו"ר דוד ביטן:

חבר הכנסת עמיר פרץ יהיה.

ישראל אייכלר (יהדות התורה):

אז החוק הזה מונע מיהודי כמו חבר הכנסת משה גפני להיות יושב ראש - - -

היו"ר דוד ביטן:

לא. חבר הכנסת עמיר פרץ יהיה.

ישראל אייכלר (יהדות התורה):

חבר הכנסת עמיר פרץ. לא משנה. מישהו מהאופוזיציה.

היו"ר דוד ביטן:

גם בפעם הבאה יהיה חבר הכנסת עמיר פרץ.

ישראל אייכלר (יהדות התורה):

לכן אני אומר: קחו בחשבון משני הצדדים.

היו"ר דוד ביטן:

טוב. חבר הכנסת אחמד טיבי. כן.

אחמד טיבי (הרשימה המשותפת):

תודה רבה.

אדוני היושב ראש, אפרופו יהודי כמו חבר הכנסת משה גפני, אדוני היושב ראש,
מאז קום המדינה עד היום לא היה יושב ראש כנסת ערבי. אין סיכוי שבמשחק
קואליציה-אופוזיציה הוא יהיה. האופציה היחידה שהוא יהיה בסיטואציה הזאת, של
ותיק חברי הכנסת. אני עובד על זה באופן אישי. אני עובד על זה באופן אישי
ואז מביאים לי חוק כזה. זה נקרא לסכל.

היו"ר דוד ביטן:

טוב, רבותיי, אנחנו נצביע על ההסתייגות של חברת הכנסת מרב מיכאלי, שהתחולה
תהיה מהכנסת ה-22. שאני כמובן מתנגד לזה באופן טוטאלי.

מרב מיכאלי (המחנה הציוני):

זה בשם כל הסיעה. רק אם יהיו לי חתימות.

ארבל אסטרחן:

- - -

מרב מיכאלי (המחנה הציוני):

אני אביא. אני אביא. אני אביא חתימות.

היו"ר דוד ביטן:

תביאי. אבל כרגע נצביע. רק את תעשי מה שצריך.

מרב מיכאלי (המחנה הציוני):

אני אביא חתימות. כן.

היו"ר דוד ביטן:

טוב. מי בעד ההסתייגות של חברת הכנסת מרב מיכאלי? מי נגד ההסתייגות?

אלעזר שטרן (יש עתיד):

יש נמנע.

היו"ר דוד ביטן:

מי נמנע?

הצבעה

בעד – 4

נגד – 9

נמנעים – 1

ההסתייגות של חברת הכנסת מרב מיכאלי בעניין החלת רציפות הכהונה של יושב ראש
הכנסת החל מהכנסת ה-22, לא נתקבלה.

היו"ר דוד ביטן:

תקריאי את החוק. עכשיו, אנחנו נצביע על החוק.

ארבל אסטרחן:

אנחנו לא צריכים להקריא. אני - - -

היו"ר דוד ביטן:

מי בעד החוק כפי שהוא?

ארבל אסטרחן:

איזה מהם? קודם חוק היסוד ואז החוק הרגיל.

היו"ר דוד ביטן:

יש שתיים. שתי הצבעות.

מי בעד חוק היסוד? מי נגד?

הצבעה

בעד – 9

נגד – 4

נמנעים – אין

הצעת חוק יסוד: הכנסת (תיקון מס' 43) (תיקון – רציפות כהונה של יושב ראש
הכנסת) נתקבלה.

היו"ר דוד ביטן:

מי בעד הצעת חוק הכנסת? הצבעה שנייה. מי נגד? מי נמנע?

הצבעה

בעד – 9

נגד – 4

נמנעים – אין

הצעת חוק הכנסת (תיקון מס' 38) (תיקון – רציפות כהונה של יושב ראש הכנסת),
התשע"ו-2015, נתקבלה.

היו"ר דוד ביטן:

אני רוצה פטור על ההצעה הזאת. מי בעד פטור מחובת הנחה על שני החוקים?

מרב מיכאלי (המחנה הציוני):

למה? למה? מה בוער? מה בוער? למה? מה אכפת לך שיהיה מונח? מה?

היו"ר דוד ביטן:

אני - - - את זה, חודשיים.

מי נגד? מי נמנע?

הצבעה

בעד – 10

נגד – 3

נמנעים – אין

הבקשה לתת פטור מחובת הנחה להצעת חוק יסוד: הכנסת (תיקון מס' 43) (תיקון –
רציפות כהונה של יושב ראש הכנסת) ולהצעת חוק הכנסת (תיקון מס' 38) (תיקון –
רציפות כהונה של יושב ראש הכנסת), התשע"ו-2015, נתקבלה.

קביעת ועדה לדיון בהצעת חוק התקנים (תיקון - מעבדה מוסמכת לאישור יבוא
טובין), התשע"ו-2015

היו"ר דוד ביטן:

עכשיו, אני רוצה, אני מוריד מסדר היום את נושא 3: קביעת ועדה לדיון בהצעת
חוק התקנים.

אני רוצה להבהיר את זה בצורה חד משמעית: לא יכול להיות שכל פעם שיש חוק של
חברי הכנסת של כולנו, הם מבקשים להעביר לוועדה שיושב הראש שלה זה מכולנו.

רועי פולקמן (כולנו):

אבל לא ביקשנו. אבל לא ביקשנו.

היו"ר דוד ביטן:

זה עליי לא מקובל.

רועי פולקמן (כולנו):

אבל לא ביקשנו.

היו"ר דוד ביטן:

ביקשו ממני. לא מקובל.

בעניין הזה אני מודיע לכם שתיכנסו לדברים הנכונים. לא יכול להיות שכל - -
-. מילא אני מבין - - -. אז אני מוריד מסדר היום.

רועי פולקמן (כולנו):

אדוני היושב ראש, אז תן לי משפט אחד: לא מקובל שלוקחים חוק, בכלל,
אופוזיציה וקואליציה, ומעלים אותו בניגוד לבקשתו של אותו חבר כנסת שביקש
להעלות את החוק. זה אחד. - - -

היו"ר דוד ביטן:

מה זה "בניגוד לבקשתו"?

רועי פולקמן (כולנו):

אני ביקשתי, ויש לי גם הידברות עם חבר הכנסת איתן כבל, שאנחנו לא מעלים את
זה כרגע ולא בוחרים ועדה עדיין, ולא ממהר. אז אל"ף, לא ביקשתי שזה יגיע.

היו"ר דוד ביטן:

טוב שאתה מסכם עם חבר הכנסת איתן כבל. אני יושב ראש ועדת הכנסת.

רועי פולקמן (כולנו):

בסדר, אבל לא ביקשתי שזה יעלה. אז למה אתה עולה לי על הראש?

היו"ר דוד ביטן:

אני לא חייב שתבקש - - -. לא חייב. כשזה מופיע לי בזה – אני יכול להעלות.
אבל אני אומר לך שזה לא יכול להיות שכל פעם שיש משהו - - -. זה לא מקובל.

רועי פולקמן (כולנו):

בי"ת, אדוני היושב ראש, אני רוצה להגיד עוד דבר: גם לא מקובל עליי שמתקשר
אליי, שעתיים לפני ההצבעה, יושב ראש ההסתדרות לאיים עליי ומנהלת ועדת
הכנסת - -

היו"ר דוד ביטן:

זה נכון. גם לא מקובל עליי.

רועי פולקמן (כולנו):

- - ולכן זה לא מקובל עליי שהוא מתקשר אליך ואליי ואני מגלה - - -

היו"ר דוד ביטן:

אליי הוא לא התקשר.

רועי פולקמן (כולנו):

אז אני לא יודע, אבל שעה אחר כך אני מגלה את זה בסדר היום.

היו"ר דוד ביטן:

אבל אליי הוא לא התקשר.

מכלוף מיקי זוהר (הליכוד):

דוד, הוא התקשר, אתה פשוט לא ענית.

רועי פולקמן (כולנו):

יכול להיות, אבל לא יכול להיות שהוא מתקשר אליי להגיד שהוא יקבע - - -

היו"ר דוד ביטן:

מי?

מכלוף מיקי זוהר (הליכוד):

הוא צלצל, אתה פשוט לא ענית.

היו"ר דוד ביטן:

לא נכון. הוא אצלי מזוהה, ואליי הוא לא התקשר.

רועי פולקמן (כולנו):

אדוני היושב ראש, אבל לא מקובל עליי שמתקשר אליי יושב ראש ההסתדרות שרוצה
להפיל חוק חשוב, והוא מתקשר להגיד לי שהוא יקבע לאיזו ועדה זה ילך. גם לא
מקובל עליי.

היו"ר דוד ביטן:

אני יכול להבין שבנושאים של תקציב המדינה, חוק ההסדרים, קיבלנו את העניינים
האלה. אבל לא יותר מזה.

רועי פולקמן (כולנו):

בסדר. אבל חוקים רגישים, יכול להיות שהם צריכים להיות בוועדה בראשות
הקואליציה.

היו"ר דוד ביטן:

מה רגיש בזה? אתה קובע שזה רגיש? אתה קובע שזה רגיש?

רועי פולקמן (כולנו):

ברור שאני קובע שזה רגיש.

היו"ר דוד ביטן:

זה לא – אי אפשר על כל דבר משבר קואליציוני. אוקיי? בוא נשים את הדברים על
השולחן. אי אפשר על כל דבר.

רועי פולקמן (כולנו):

לא, אבל גם לא - - -. דוד, אבל גם לא - - -

רועי פולקמן (כולנו):

לא נהוג ללכת על הראש של מציע החוק.

היו"ר דוד ביטן:

הלאה. אז אני מוריד את זה מסדר היום.

יואב בן צור (ש"ס):

מה זה אתה מוריד מהסדר? לאיזו ועדה זה ילך?

היו"ר דוד ביטן:

לא עובר. מוריד מסדר היום. לא קובע ועדה.

רועי פולקמן (כולנו):

- - - ביקשתי שזה לא יעלה לדיון. מה בוער כאילו?

היו"ר דוד ביטן:

לא בוער כלום. קח חצי שנה.

רועי פולקמן (כולנו):

מעולה - - -

היו"ר דוד ביטן:

לא, חצי שנה אני לא מעלה את זה.

רועי פולקמן (כולנו):

דוד.

היו"ר דוד ביטן:

אז הנה, נתתי לך. לא בוער, אתה אומר. לא בוער.

קריאה:

מה אכפת לך אם עוד שבועיים לבקש?

היו"ר דוד ביטן:

לא, לא בוער, אתה אומר. לא בוער. לא בוער.

רועי פולקמן (כולנו):

כרגע. לא היום. עד שיהיו הסכמות.

היו"ר דוד ביטן:

בסדר.

רועי פולקמן (כולנו):

אתה רוצה להעביר את זה לוועדה אופוזיציונית כדי שהחוק יעבור?

היו"ר דוד ביטן:

קודם כל, העברנו חוקים - - -

מרב מיכאלי (המחנה הציוני):

מה זה ועדה אופוזיציונית? זו כנסת, רועי פולקמן. לא הכול - - -. סליחה.
ועדת הכלכלה לא עושה - - - לטובת הציבור? לא עושה לטובת מדינת ישראל? לא
עושה למען עם ישראל?

מכלוף מיקי זוהר (הליכוד):

אמרה את זה זו שכל הזמן עוסקת באיך לסכל את הקואליציה.

רועי פולקמן (כולנו):

ועדה חשובה. אני חוזר בי. בראשות האופוזיציה.

מכלוף מיקי זוהר (הליכוד):

ממש.

מרב מיכאלי (המחנה הציוני):

מה זה "ועדה אופוזיציונית"? איזו שערורייה.

היו"ר דוד ביטן:

חבר הכנסת רועי פולקמן, - - - על מה אתה מדבר?

רועי פולקמן (כולנו):

מה?

היו"ר דוד ביטן:

העברנו המון חוקים - - -

רועי פולקמן (כולנו):

בתיאום. הכול בתיאום. הכול בתיאום.

ועדה מצוינת עם יושב ראש מצוין, אבל זו ועדה בראשות האופוזיציה.

היו"ר דוד ביטן:

רק אם הוא יסכים לחוק?

רועי פולקמן (כולנו):

יסכים לזה שיש חוק. אם המטרה היא "שהורגים" את החוק הזה, אז בשביל מה?

היו"ר דוד ביטן:

אני חתמתי לך על החוק. אני בעד החוק.

רועי פולקמן (כולנו):

אני יודע. אז תן לי להגיע איתו להבנות.

היו"ר דוד ביטן:

ואתה יודע שביקשו ממני להוריד את זה ולא הסכמתי. אז למה אתה אומר שהיושב
ראש - - -?

רועי פולקמן (כולנו):

אני יודע. אז תן לי שבועיים להגיע איתו להבנות.

היו"ר דוד ביטן:

טוב.

רועי פולקמן (כולנו):

מה אכפת לך?

היו"ר דוד ביטן:

אוקיי. הורדתי.

רועי פולקמן (כולנו):

זה הכול.

אלעזר שטרן (יש עתיד):

לא משנה, אבל מה זה נקרא ועדה קואליציונית? זה כנסת.

רועי פולקמן (כולנו):

לא. יש ועדה - - -

אלעזר שטרן (יש עתיד):

לא. לפי הנושא זה עולה.

רועי פולקמן (כולנו):

ועדה בראשות האופוזיציה - - -

הצעת חוק הכנסת (תיקון מס' 42) (שקיפות בעבודת שדלנים), התשע"ו-2015

היו"ר דוד ביטן:

הצעת חוק הכנסת (תיקון מס' 42) (שקיפות בעבודת שדלנים), התשע"ו-2015.

יואב בן צור (ש"ס):

מה אתה צריך שם?

היו"ר דוד ביטן:

שום דבר. אנחנו קוראים את זה לקריאות שנייה ושלישית.

רבותיי, איפה השדלנים? אתם פניתם אליי במספר בעיות. עשינו איזושהי התייעצות
בעניין הזה. לגבי הנושא שיש איזושהי חובה לרשום גם לקוחות נוספים, אנחנו
עשינו תיקון להצעת החוק בקריאה הראשונה שמתייחסת ללקוחות קבועים והשפעה
באופן ישיר. זאת אומרת, רק אם ההשפעה היא מאוד ישירה והוא לקוח קבוע שלכם,
אתם תדווחו עליו. אם לא – לא. חוץ מהזה. אוקיי?

קריאה:

מה זה "ישיר"?

היו"ר דוד ביטן:

למשל: אם יש משהו על הגז ואתם באים לייצג את רציו ובמקרה אתם גם מייצגים את
מר יצחק תשובה, אתם צריכים לכתוב את מר יצחק תשובה. זה ישיר.

זה לגבי העניין הזה. קיבלנו חלק מהטענות שלכם בעניין הזה.

לגבי הנושא של הגדרת פעולה. הנושא הזה נידון בהרחבה בכנסת הקודמת כשעשו את
התיקון בעניין הזה. יש את ההגדרה בהגדרת שדלן. הגדרת שדלן בעצם מגדירה את
הפעולה. אז תקריאי להם שהם יראו מה ההגדרה, והיא מכסה את הבעיה הזאת.

ארבל אסטרחן:

היום שדלן מוגדר בחוק: "מי שדרך עיסוק או בתמורה למען לקוח". אלה שתי
החלופות. זאת אומרת, זה יכול להיות חד פעמי אם הוא קיבל כסף מלקוח או מי
שעושה את זה דרך עיסוק, לרבות פעולות לשכנוע חבר כנסת בקשר להצעות חוק,
לחקיקת משנה, בכנסת או בוועדותיה, החלטות הכנסת וועדותיה - - - הבחירה - -
-

היו"ר דוד ביטן:

זאת אומרת, החוק היום מכסה את הכול. מכסה גם את אלה שבאים באופן חד
פעמי - - -

קריאה:

תקנון הכנסת, לא החוק.

ארבל אסטרחן:

החוק. החוק. מה שהקראתי זה החוק.

היו"ר דוד ביטן:

הוא לא מתייחס לממשלה. תראי, אנחנו יכולים לעשות חקיקה לכנסת. זו הסמכות של
ועדת הכנסת. היא הרי לא מוסמכת. אם רוצים לעשות לממשלה צריכים להגיש או
הצעת חוק ממשלתית או הצעת חוק פרטית, אבל היא לא קשורה אליי.

זה מכסה את כולם. לשאלתך, זה מכסה גם את עניין מר דני נוימן. אם מר דני
נוימן היה בא לחבר כנסת – זה מכסה גם את זה. מכיוון שמה שכתוב - - -

ארבל אסטרחן:

תמורה למען לקוח - - - לכסף. - - - פעולת שדלנות.

היו"ר דוד ביטן:

תמורה למען לקוח. זאת אומרת, כל - - -

קריאה:

לא שמעתי.

היו"ר דוד ביטן:

אני מסביר שההגדרה היום של שדלן בחוק מכסה גם אחד כמו מר דני נוימן. לכן,
אנחנו לא צריכים לתקן את החוק במיוחד בשביל העניין הזה. זה מכסה גם את זה.
אני אקריא לך את זה עוד פעם. תקשיב עוד פעם.

מרב מיכאלי (המחנה הציוני):

למעשה, זו עבירה פלילית.

היו"ר דוד ביטן:

וזה גם עבירה פלילית בחוק העונשין. אבל זה לא רלוונטי. אנחנו לא מתייחסים
לזה כרגע.

מרב מיכאלי (המחנה הציוני):

זו עבירה פלילית.

היו"ר דוד ביטן:

תגדירי.

ארבל אסטרחן:

- - - שדלן הוא מי שדרך עיסוק או בתמורה למען לקוח נוקט פעולות לשכנוע חברי
כנסת בכל העניינים שנידונים בכנסת. והחוק אומר שאם פועל אדם כשדלן בכנסת
ללא היתר, אז הוועדה בראשות יושב ראש הכנסת ושניים מסגניו יכולה להטיל עליו
סנקציות.

היו"ר דוד ביטן:

יש סנקציות. הבעיה זה באכיפה, לא - - -

קריאה:

אין אכיפה.

קריאות:

- - -

היו"ר דוד ביטן:

אנחנו לא חוקרים פרטיים במובן הזה שעכשיו כל מי שנכנס לכנסת נתחיל לחקור
למה הוא נכנס ואיך הוא נכנס. יש חובה להודיע, חובה של שקיפות, וכמובן אפשר
להעניש.

אנחנו רוצים להוסיף עוד סעיף נוסף - - -

ארבל אסטרחן:

כן. - - - שרצית. צריך להגיד איזה אינטרס הוא מקדם.

היו"ר דוד ביטן:

לא, אז אנחנו נגיד. תיכף נגיד את השינויים. שינויים שכבר החלטנו עליהם או
שאנחנו מציעים אותם לחברי הוועדה.

יש דבר נוסף שאנחנו רוצים: לא מוצא חן בעינינו שהלוביסטים או לוביסט חד
פעמי או לוביסט קבוע ניגשים לגורמים המקצועיים. למשל: היועצים המשפטים או
למרכז המחקר והמידע של הכנסת. הם יכולים לגשת לחברי הכנסת. לא למרכז המחקר
והמידע של הכנסת ולא ליועצים המשפטיים.

ארבל אסטרחן:

יש היום הנחיה של יושב ראש הכנסת שאוסרת - - -

היו"ר דוד ביטן:

אני רוצה להכניס את זה בחוק.

ארבל אסטרחן:

רגע, אבל אתה רוצה לכתוב מרכז המחקר והמידע של הכנסת והלשכה המשפטית או
עובד הכנסת?

היו"ר דוד ביטן:

גורמים מקצועיים. לא, אני לא עובד הכנסת. לא לדבר עם קצין הכנסת.

ארבל אסטרחן:

עם מנהל ועדה, למשל, מותר להם לדבר? רוצים לברר - - -

היו"ר דוד ביטן:

מנהל ועדה מותר. מנהל ועדה כן, כי זה חלק מהפעילות של חברי הכנסת. אבל לא
ליועץ המשפטי של הכנסת, לא ליועץ המשפטי של הוועדה ולא למרכז המחקר והמידע
של הכנסת, שהם נותנים חוות דעת מקצועיות. לא רוצה. אני רוצה שחוות הדעת
המקצועית תהיה חוות דעת אמיתית ללא השפעה.

מה השינויים עוד שרצינו לעשות? אז קיבלנו חלק מהטענות שלכם - - -

קריאה:

אבל עורך דין יכול לפנות?

היו"ר דוד ביטן:

תיכף אני אתן לכם. אני אתן לכם. רגע.

ארבל אסטרחן:

אפשר ללכת לפי הסדר: יש את התיקון המוצע בסעיף 66, שהיה גם בנוסח הכחול.
היום סעיף 66 - - -

היו"ר דוד ביטן:

סליחה, שכחתי: הנושא של כבוד הכנסת – אנחנו מקבלים את זה שזה רחב מדי. לא
נבטל את זה לגמרי, אבל אנחנו נצמצם את ההגדרה של כבוד הכנסת. אין לנו הגדרה
מדויקת. היועץ המשפטי, עד לדיון שיהיה בכנסת היום, הוא יביא לנו נוסח.

כן, בבקשה.

ארבל אסטרחן:

סעיף 66 אומר היום: לא יפעל שדלן בכנסת, אלא בהיתר מאת הוועדה. אני רוצה
להוסיף שהאמור יחול גם על ישיבת ועדה של הכנסת המתקיימת מחוץ למשכן הכנסת.

היו"ר דוד ביטן:

זה כבר בקריאה הראשונה החלטנו את זה. כן.

ארבל אסטרחן:

נכון. זה היה. נכון, נכון. אני פשוט חוזרת על כל התיקונים.

עכשיו, בסעיף 68 שעניינו הזדהות, מוצע להוסיף; אני אקרא את הסעיף עם
התיקונים שהיושב ראש הצביע עליהם: שדלן הנוכח בישיבת ועדה של הכנסת, במשכן
הכנסת או מחוצה לו, יבקש לרשום בפרוטוקול הישיבה את שמו, את עובדת היותו
שדלן ואת הלקוח שעבורו הוא פועל באותה ישיבה. וכן לקוחות נוספים, שלו או של
התאגיד שהוא פועל במסגרתו, לקוחות קבועים נוספים, שלו או של הלקוח שהוא
פועל במסגרתו, שנושא הישיבה נוגע אליהם באופן ישיר.

היו"ר דוד ביטן:

בסדר? זה הכול? כשעשינו בעצם קיבלנו את העמדה שלכם.

ארבל אסטרחן:

עכשיו, פה הציע יושב ראש הוועדה להוסיף שהוא צריך להגיד את האינטרס. היום
כתוב - - -

היו"ר דוד ביטן:

גם האינטרס - - -

ארבל אסטרחן:

אוקיי. אז היום בסעיף 68ב לחוק כתוב: בכל פנייה בכתב או בעל פה בקשר
לפעילותיו כשדלן, יציין השדלן בפני חבר הכנסת, עובד של חבר הכנסת או עובד
הכנסת וכן ועדה של הכנסת כי הוא פועל כשדלן בכנסת בהיתר ומיהו הלקוח שעבורו
הוא פועל.

פה אני רואה שצריך להוסיף גם עובד סיעה שהוספנו במקומות אחרים ולא מופיע
כאן.

מציע יושב ראש הוועדה להוסיף שהשדלן יציין גם מהו האינטרס שאותו הוא מקדם.
כלומר, בכל פנייה של שדלן, בקשר לפעולותיו כשדלן, לחבר כנסת, לעובד של חבר
כנסת; זאת אומרת, הוא עוזר פרלמנטרי; לעובד סיעה, לעובד הכנסת וגם בוועדה
של הכנסת, ששדלן מדבר, הוא יצטרך לציין שהוא פועל כשדלן ומיהו הלקוח שעבורו
הוא פועל. זה כתוב היום. ומוצע להוסיף: ומה האינטרס שאותו הוא מקדם.

רועי פולקמן (כולנו):

מה זה ההגדרה? זה נשמע לי מאוד מעורפל. מה זה אינטרס? כאילו, איך מגדירים?

קריאה:

יש מלא אינטרסים.

רועי פולקמן (כולנו):

תאגיד-לקוח זה ברור, אבל מה זה אינטרס? מה זה, שחור-לבן? זה להוריד מחיר,
להעלות מחיר? כאילו, איזה דבר? בדיוק. מה זה?

מרב מיכאלי (המחנה הציוני):

לא, האינטרס הספציפי, לישיבה הספציפית, לחוק הספציפי. למה שזה לא זה.

יעל שילוני:

אנחנו, הרבה פעמים, רוצים להציג את ההשלכות של חקיקה מסוימת ללקוח
מסוים. - - - היכרות.

ארבל אסטרחן:

זו לא הצעה שלי. צריך להגיד את זה ליושב ראש הוועדה. יש פה הערות למונח של
האינטרס.

מרב מיכאלי (המחנה הציוני):

בחיים שלי לא ראיתי יושב ראש ועדת הכנסת שככה מתעלקים עליו. אתה רך מדי עם
הציבור פה.

קרן ברק:

לא תמיד יש אינטרס. לפעמים יש - - -

ארבל אסטרחן:

מדברים עכשיו על הנושא שהצעת להוסיף.

היו"ר דוד ביטן:

קודם כל, אלברט הוא חבר שלי. אז אני רך איתו כי הוא חבר שלי.

כן.

ארבל אסטרחן:

מדברים פה - - - שהצעת להוסיף. ששדלן יהיה חייב להציג מה האינטרס שאותו
הוא - - -

היו"ר דוד ביטן:

כן.

קרן ברק:

כשאתה אומר מה הלקוח, זה בדרך כלל בא עם האינטרס. אתה אומר מי הלקוח שלך,
אז, בדרך כלל, בתוך - - -

היו"ר דוד ביטן:

לא, לא. צריכים להגיד גם מה האינטרס הספציפי.

קריאה:

מה זה אומר מה - - -?

קרן ברק:

מה זאת אומרת? - - -

במבי צורי:

- - -

היו"ר דוד ביטן:

יש לכם בחוק או בהצעה לסדר או בכל דבר.

יעל שילוני:

- - -

קרן ברק:

אבל אם אנחנו באים בשביל זה, במילא אנחנו אומרים: האינטרס - - -

היו"ר דוד ביטן:

אני אתן לכם דוגמה: פקודת העיריות. פקודת העיריות זה דבר מאוד רחב, עם 100
סעיפים, 200 סעיפים. ואז אני צריך לנחש על מה אתם באתם. תגידו מראש על מה
אתם באים.

רועי פולקמן (כולנו):

לא, אם הוא מייצג - - -

קרן ברק:

אבל אנחנו - - - לך. במילא אנחנו אומרים לך את זה. אם אנחנו רוצים משהו
אנחנו אומרים לך מה אנחנו רוצים לשנות. ויש לנו ישיבות שאין לנו אינטרס - -
-

היו"ר דוד ביטן:

קודם כל, לא כולם מדברים. זה דבר ראשון. דבר שני, כשמדברים, גם יושב ראש
הוועדה וגם חברי הכנסת, שיש להם הרבה מאוד הצעות חוק, הם קופצים מוועדה
לוועדה, הם צריכים להתכנס מיד על העניין שאתם רוצים. הם לא צריכים לנחש
אותו, את העניין הזה.

ארבל אסטרחן:

הם לא רק - - - שיחה - - -

היו"ר דוד ביטן:

ובכל שיחה. בכל שיחה שאתם מדברים, אתם צריכים להגיד מה האינטרס.

משה ביבי:

אדוני היושב ראש, אבל זה קיים.

היו"ר דוד ביטן:

קיים – אז מה הבעיה? אם קיים אז אין בעיה.

משה ביבי:

לא, לא. אתה יודע, יש הבדל. בכל סימולציה שתעשה. אני מייצג את הלקוח X.
בסדר? באופן טבעי, טוב, מה אתה רוצה? אני אומר לו מה אני רוצה. הרי אני לא
בא לדווח לו רק כשאני מייצג. זו פעולה שקורית. עכשיו, אז מה אני ארשום?
מיתוג בקרב מקבלי ההחלטות? הצגת הלקוח?

במבי צורי:

זה בישיבה עצמה בכלל.

משה ביבי:

ברור שבכל ישיבה אני אתאים את האירוע. רוב הלקוחות הם כאלה. זה נשמע נכון.
אם נרשום את שם הלקוח ואם נעביר חומרים, שיהיו גלויים.

קרן ברק:

אנחנו לא רוצים לעבור על החוק.

משה ביבי:

אני לא רוצה לעבור על החוק. אין לי בעיה לעשות את מה שאתם אומרים. זה מאוד
פשוט.

היו"ר דוד ביטן:

- - - מה האינטרס.

אתם צריכים להבין שחברי הכנסת לא בכל דבר בתוך העניין עד הסוף, ולכן צריך
לנתב אותם לעניין שהם מדברים עליו.

רוברט אילטוב (ישראל ביתנו):

- - - חברי הכנסת. הם לא - - - לא מבינים.

היו"ר דוד ביטן:

לא אמרתי שלא מבינים. אני יכול לבוא על חוק מסוים, על עניין מסוים, ולא
להיות בעניין הזה עד הסוף. אז אני מנתב את עצמי ישר.

רוברט אילטוב (ישראל ביתנו):

- - -. חברי הכנסת לא צריכים - - -

היו"ר דוד ביטן:

לא, אני רציני. אתה יכול לא להיות בעניין הזה עד הסוף. הם מנתבים אותך ישר
לעניין שאתה צריך להסתכל עליו.

גל גולן:

אני חושבת שאנחנו זקוקים אבל להבהרה, האם אדוני מדבר על רישום - - -

היו"ר דוד ביטן:

כתבת אינטרס ישר? אינטרס ישיר כתבנו. קיבלנו את הטענות שלכם בעניין הזה.

מה הנושא הבא?

משה ביבי:

אדוני היושב ראש, גם מקודם רשמת אינטרס ישיר. אנחנו לא - - -

היו"ר דוד ביטן:

לא, לא, לא, לא כתוב.

משה ביבי:

אצלנו זה גם בסעיף. לא מבינים מה זה אינטרס ישיר. יש אינטרס. בכל לקוח.

קריאה:

מה זה אינטרס ישיר?

קריאות:

- - -

היו"ר דוד ביטן:

טוב, אי אפשר. רבותיי, אני לא יכול להגדיר את כל הסיטואציות של חוק. בשביל
זה יש פרשנות: גם משפטית וגם זה.

קריאה:

הנושא - - -

משה ביבי:

אדוני, כל מי שיושב סביב השולחן הוא בעל אינטרסים. כל מי שיושב. אין לנו
בעיה, שברור שאנחנו כלוביסטים, שנבוא ונגיד את מי אנחנו מייצגים. זה ברור.
זה ברור שנגיד גם את הנושא, כי אנחנו רוצים. אחר כך, למה באנו?

קריאה:

אנחנו רוצים. אחרת, למה הפגישה?

היו"ר דוד ביטן:

זה נכון. לכולם יש אינטרסים, אבל אתם היחידים שמקבלים כסף על זה. בואו
נירגע.

עפרה שקד:

זה לא מדויק, אדוני היושב ראש.

משה ביבי:

אדוני היושב ראש, יש לי רעיון לתקן: אולי כשאנחנו מקבלים פגישה יהיה רשום
ברישום של הפגישה, נגיד, את נושא הפגישה.

קרן ברק:

נושא. הנושא. לא האינטרס – הנושא.

משה ביבי:

כלומר, אם אנחנו מבקשים פגישה עם חבר כנסת, אז נגדיר. באקט של בקשת הפגישה,
באקט של איזה מקום רישומי, גם שיהיה לזה תכלית. אז נגדיר את נושא הפגישה.
ואז זה יהיה רשום. אז יכולים - - - ישאלו אותך: למה? על מה נפגשת? אז אתה
אומר: נפגשתי על נושא x. ומבעוד מועד נגיד לך. אני חושב שזה מרחיק לכת. זה
הרבה יותר. ולדעתי, הלוואי וכולם יפעלו ככה. כאילו, זה גם מחייב את חברי
הכנסת.

רועי פולקמן (כולנו):

אדוני היושב ראש, הבעיה עם הסעיף הזה זה שאם הם ירצו להתחמק ממנו, הם יגידו
בכל דבר: האינטרס – קידום ענייני הלקוח. כלומר, המושג אינטרס - - -

היו"ר דוד ביטן:

לא, לא, - - - זו לא הכוונה. - - - הוא אינטרס ישיר. לא כתבתי אינטרס - - -

רועי פולקמן (כולנו):

בסדר, אבל - - -. ברור לי. ברור לי.

קריאה:

ברור שזה ישיר - - -

רועי פולקמן (כולנו):

ועדיין המושג הזה הוא - - -

שולי מועלם-רפאלי (הבית היהודי):

- - -

רועי פולקמן (כולנו):

אין שום בעיה - - -

היו"ר דוד ביטן:

אבל חייבים לכתוב אינטרס. אי אפשר רק - - -

קריאה:

איזה אינטרס? כשאני מגיעה לדיון בוועדה - - -

קריאה:

אבל מה זה אינטרס? סליחה, אדוני היושב ראש, מה זה אינטרס - - -?

רועי פולקמן (כולנו):

לא ברור מה הכוונה, פשוט.

קריאה:

אנחנו לא רוצים להימצא במצב שאנחנו עוברים על החוק.

שולי מועלם-רפאלי (הבית היהודי):

אולי נושא ולא אינטרס.

קריאה:

בדיוק.

שולי מועלם-רפאלי (הבית היהודי):

דבר שימקד - - -

היו"ר דוד ביטן:

למה אבל צריכים להילחם? שיגידו מה האינטרס שלהם. מה הבעיה?

שולי מועלם-רפאלי (הבית היהודי):

לא, לא מה האינטרס. מה הנושא שלשמו הם רוצים - - -

קריאות:

- - -

קריאה:

נכון, חברת הכנסת שולי מועלם רפאלי - - -

היו"ר דוד ביטן:

נו, אז מה הרעיון? אז הם יגידו: החוק שבאנו. לא - - -

קרן ברק:

אבל זו מילה - - -

קריאה:

לא.

קריאה:

למה?

שולי מועלם-רפאלי (הבית היהודי):

אם אחד השדלנים מבקש פגישה עם חבר כנסת, הוא יגיד לחבר הכנסת: אני רוצה
להיפגש איתך בנושא חוק ביטוח בריאות ממלכתי.

קרן ברק:

נכון.

שולי מועלם-רפאלי (הבית היהודי):

זה הנושא. עליו הוא יבוא אחר כך לוועדה והוא יגיד: נפגשתי עם חבר הכנסת הזה
והזה לפני שחוק - - -

קריאה:

נכון.

קרן ברק:

בנושא - - - אינטרס.

היו"ר דוד ביטן:

את רוצה להגיד שחוק ביטוח בריאות ממלכתי, סתם, לדוגמה: פוליסות כאלה - - -.
אבל הוא צריך להגיד על מה.

שולי מועלם-רפאלי (הבית היהודי):

כן, לא משנה. זה ברור. זה ברור.

היו"ר דוד ביטן:

חוק ביטוח בריאות ממלכתי זה דבר גדול.

קריאה:

- - -

שולי מועלם-רפאלי (הבית היהודי):

אני בכוונה לקחתי כותרת גדולה, אבל עכשיו דן - - -

היו"ר דוד ביטן:

לא, אז הוא רק מגדיר את החוק. הוא אומר: אני בא אליך לפקודת העיריות. זה
נושא, נכון?

קריאה:

כן.

קריאה:

כן.

היו"ר דוד ביטן:

פקודת העיריות זה 1,000 סעיפים.

קריאה:

לא, אבל - - -

שולי מועלם-רפאלי (הבית היהודי):

לא. לא, לא. אל - - - 1,000. תגיד מה הנושא הספציפי.

קריאה:

הנושא הספציפי.

קריאה:

תלוי מה. לא, אדוני היושב ראש, זה לא ככה. אני לא אבוא אליך - - -

שולי מועלם-רפאלי (הבית היהודי):

אדוני היושב ראש, אני איתך לנושא הספציפי. אתה רוצה לבוא אליי על תיקון
פקודת הרוקחים? זה גם תחת חוק ביטוח בריאות ממלכתי, אבל על תיקון פקודת
הרוקחים.

מרב מיכאלי (המחנה הציוני):

אבל על מה תיקון פקודת הרוקחים? אדוני, לא ברור לנו האינטרס. אני חושבת שזה
כאילו כל מה שדיברנו פה קודם. הרי ישב פה היועץ המשפטי לכנסת ואמר - -

היו"ר דוד ביטן:

כן. גם היועץ המשפטי אמר.

מרב מיכאלי (המחנה הציוני):

- - שזאת בעיה שלא מצוין האינטרס. הוא אמר: זו לקונה בחוק היום.

היו"ר דוד ביטן:

אז אני אכתוב נושא ישיר. זה לא משרת את האינטרס.

מרב מיכאלי (המחנה הציוני):

אני ככה הבנתי את זה. אני אדבר - - -

ארבל אסטרחן:

- - - לכתוב את זה - - -

היו"ר דוד ביטן:

מה את אומרת?

מרב מיכאלי (המחנה הציוני):

אז אני לא רוצה להוריד את זה.

היו"ר דוד ביטן:

רגע. מחפשים הסכמה פה.

קרן ברק:

זו מילה נוראית. זו מילה נורא קשה, היועצת המשפטית ארבל אסטרחן - - -

היו"ר דוד ביטן:

נשאיר את המילה אינטרס.

ישראל אייכלר (יהדות התורה):

אדוני היושב ראש, אני רוצה להציע איזו הצעה לשונית.

היו"ר דוד ביטן:

בבקשה. מה ההצעה?

ישראל אייכלר (יהדות התורה):

במקום המילה אינטרס תכתוב מה העמדה שהם רוצים לייצג, ואז אתה יודע מה
האינטרס שלהם ומה הם רוצים, ואם הם רוצים בעד או נגד או למעלה-למטה. מה
העמדה.

היו"ר דוד ביטן:

עמדה זה יכול להיות דבר גדול.

ישראל אייכלר (יהדות התורה):

במקום נושא. נושא זה כאילו - - -

היו"ר דוד ביטן:

חבר הכנסת ישראל אייכלר, עמדה זה דבר גדול.

ישראל אייכלר (יהדות התורה):

לא, עמדה זה יותר מפורט מנושא. בנושא זה, והעמדה שלנו שתהיה בעד או תהיה
נגד.

היו"ר דוד ביטן:

אולי מה הנושא שהם רוצים לקדם.

ישראל אייכלר (יהדות התורה):

נושא זה בסדר, אבל אם לא מספיק לך הנושא אתה יכול - - -

היו"ר דוד ביטן:

- - - את שומעת? חברת הכנסת מרב מיכאלי, נכתוב: הנושא שהם מעוניינים לקדם.
זה אותו דבר. אותו דבר.

שולי מועלם-רפאלי (הבית היהודי):

או העמדה.

מרב מיכאלי (המחנה הציוני):

לא, אבל העניין הוא שהנושא, נגיד, לצורך העניין - - -

ישראל אייכלר (יהדות התורה):

הנושא והעמדה, אדוני היושב ראש.

מרב מיכאלי (המחנה הציוני):

אתם רוצים, מה? להוריד את המיסוי או להעלות את המיסוי?

היו"ר דוד ביטן:

אתם רוצים לקדם. הבנת? לא, המילה קידום היא - - -

ארבל אסטרחן:

העניין זה שהיינו צריכים להגיד את זה. כתוב: בכל פינה, בכתב ובעל פה. לא רק
שמישהו - - -

מרב מיכאלי (המחנה הציוני):

- - - השאלה: איך אנחנו - - -

ארבל אסטרחן:

- - -

מרב מיכאלי (המחנה הציוני):

מה הבעיה - - -?

ישראל אייכלר (יהדות התורה):

אדוני היושב ראש, לרשום את הנושא והעמדה.

היו"ר דוד ביטן:

הנושא שהם רוצים לקדם.

ישראל אייכלר (יהדות התורה):

הנושא והעמדה.

שולי מועלם-רפאלי (הבית היהודי):

ומה העמדה - - -

היו"ר דוד ביטן:

לא, די. זה ארוך מדי. זה צריך משהו, בריף.

ישראל אייכלר (יהדות התורה):

אז בבקשה. אין בעיה. הנושא גם טוב.

מרב מיכאלי (המחנה הציוני):

אני לא הבנתי. למה יש לך בעיה עם המילה אינטרס?

היו"ר דוד ביטן:

כי אינטרס זה דבר ספציפי מדי ובעייתי קצת, להגדיר מה האינטרס. בעיה בהגדרה.

ישראל אייכלר (יהדות התורה):

מבחינה לשונית אינטרס פירושו שיש לו משהו שהוא מסתיר ממך.

שלי יחימוביץ (המחנה הציוני):

ממש לא נכון.

ישראל אייכלר (יהדות התורה):

תסתכלי בויקימילון – הסתכלתי. השוטר ההוא חייב אותי כי יש לו אינטרס בגלל
שהפרעתי לו בבנייה אצלו, בבית. אינטרס, מבחינה לשונית, יש לו - - -

שלי יחימוביץ (המחנה הציוני):

אדוני היושב ראש, למה לא לקרוא לילד בשמו? מדובר באינטרסים. הלוביסטים
מייצגים אינטרסים. אין לנו שום סיבה לייצר פה מכבסת מילים. אנחנו ממילא
נאבקים פה ברוחות שאין לנו אפשרות ללכוד אותן. כי כבר דיברנו קודם בישיבה
המקדימה על כך שהחוק הוא טוב אבל אנחנו לא מצליחים ליישם אותו כי הוא כל
הזמן, הוא לא מצליח לגעת בנקודה. אז מה הבעיה באינטרסים? מדובר באינטרסים.
סיכמנו בינינו - - -

קריאה:

- - -

היו"ר דוד ביטן:

טוב, רבותיי, נגמר הסיפור – זה יהיה אינטרס. אני גם - - -. ניסיתי, אבל אני
לא שלם עם זה.

קריאה:

רק שאלת הבהרה, אם אפשר?

היו"ר דוד ביטן:

אין הבהרות.

קריאה:

אנחנו לא מבינים - - -

קריאה:

רק שאלה.

קריאה:

אבל אנחנו רוצים הסבר.

קריאה:

מה זאת אומרת? שאלה. להבין על מה. אנחנו לא מבינים האם מדובר פה על רישום
בפרוטוקול של ועדה, - - - לשמוע דיון בוועדה או שאנחנו פונים לחבר כנסת
בכתב.

שלי יחימוביץ (המחנה הציוני):

הרי כל כך קשה ליישם את החוק הזה.

ארבל אסטרחן:

גם וגם.

היו"ר דוד ביטן:

גם וגם.

קריאה:

אם אני נכנסת לדיון בשם לקוח וללקוח אין אינטרס חוץ מלדעת מה קרה בדיון,
מעניין אותו. אז לרשום לכם - - -?

קריאה:

מה האינטרס? אז זה האינטרס.

היו"ר דוד ביטן:

אז אין לך אינטרס. אין לך אינטרס.

שולי מועלם-רפאלי (הבית היהודי):

- - - האינטרס. המידע. לא, המידע הוא האינטרס.

היו"ר דוד ביטן:

- - - לדעת - - -

שולי מועלם-רפאלי (הבית היהודי):

- - -

מרב מיכאלי (המחנה הציוני):

האינטרס הוא לדעת מה היה בדיון. מה הבעיה?

היו"ר דוד ביטן:

היועצת המשפטית תסביר, אוקיי? לא אנחנו.

ארבל אסטרחן:

צריך להדגיש את שני הדברים. אני רק אסביר מה שמוצע: יש סעיף אחד שמדבר על
פנייה בכתב או בעל פה לחבר כנסת, עובד הכנסת וכולי או לוועדה. זאת אומרת,
מי שמדבר בוועדה, אז הוא צריך לציין שהוא שדלן, מי הלקוח, ומוצע להוסיף
עכשיו את האינטרס. זה עניין אחד.

היו"ר דוד ביטן:

ישיר. אינטרס ישיר. לא סתם אינטרס. ישיר תכניסי. אין לי בעיה.

ארבל אסטרחן:

בכל זאת? אוקיי. האינטרס הישיר. בסדר.

העניין האחר זה מי שנוכח בוועדה, גם אם הוא לא מדבר, הוא צריך לדאוג
שבפרוטוקול יירשם. שם לא יהיה את האינטרס, אלא את השם, את עובדת היותו
שדלן, התאגיד שבמסגרתו הוא פועל, הלקוח שעבורו הוא פועל והלקוחות הקבועים
הנוספים שנושא הישיבה נוגע להם באופן ישיר.

היו"ר דוד ביטן:

שמושפעים באופן ישיר.

ארבל אסטרחן:

פה אין את העניין של האינטרס כי הוא רשום בפרוטוקול.

קריאה:

תודה רבה.

היו"ר דוד ביטן:

מי שלא מדבר. מי שמדבר חייב לציין את זה.

קריאה:

בסדר גמור.

ארבל אסטרחן:

בעניין של הסנקציות יש שני דברים: יש את העניין של להוסיף שלילה על תנאי
ואיסור כניסה לכנסת על תנאי למי שהפר הוראה מהוראות החוק או פעל ללא היתר.
זה עניין אחר. היום לכאורה יש סמכות לוועדה. כתוב שיש סמכות לשלול. מוצע
להוסיף את העניין של העל תנאי. זה עלה גם בישיבה הקודמת. זה לא עניין
בעייתי.

הנושא האחר זה הרחבת האיסורים.

קריאה:

- - -

ארבל אסטרחן:

לגבי העל תנאי?

יעל שילוני:

כשאתם דיברתם על הסמכות לשלול, צריך לראות שזה לא רק לתאגידי חברת לובינג.
כי פה אתם רוצים לפתור את כל הנושא של הלובינג השחור. אתם דיברתם שכל מי
שמבצע פעולת לובינג הוא לוביסט, אבל בכנסת אתם מתייחסים ללוביסטים רק
לתאגידי הלובינג.

ארבל אסטרחן:

מה פתאום.

יעל שילוני:

אז צריך לוודא שגם בנושא של הסנקציות, זה לא רק על התאגידים.

ארבל אסטרחן:

- - - ללא היתר.

רוברט אילטוב (ישראל ביתנו):

אני מציע שתראו מה קורה בחדר האוכל עם כל חברי המרכז.

שלי יחימוביץ (המחנה הציוני):

אבל לזה יש סנקציה. על זה יש סנקציה פלילית.

קרן ברק:

השלילה היא גם על מי - - -

ארבל אסטרחן:

שעשה פעולה - - -

קרן ברק:

- - -

ארבל אסטרחן:

ברור.

קרן ברק:

אוקיי.

יעל שילוני:

- - -

ארבל אסטרחן:

מי שעשה בכנסת פעולות לשכנוע חברי כנסת בעד כסף ולא ביקש היתר לפעול
כשדלן - - - קיבל אותו – זו הפרה של החוק, ויש סמכות לוועדה להטיל עליו
סנקציות.

קרן ברק:

לשלול לו את הכניסה לכנסת?

ארבל אסטרחן:

לשלול לו את הכניסה לכנסת. לשלול לו. לא לתת לו גם היתר לפעול כשדלן, לרבות
על תנאי.

עכשיו, יש את העניין הכי רגיש: זה האיסורים. הנושא האחרון שהוא נושא חשוב
זה הנושא של האיסורים. דיברנו על זה גם בישיבה הקודמת. היום יש שורה של
דברים שאסור לשדלן לעשות בכנסת. הוצע בישיבה הקודמת להוסיף את הנושא של:
יפגע בפעילותו כשדלן בכבוד הכנסת. שזו הגדרה רחבה מאוד שהייתה בנוסח הכחול,
ודיברנו על כך שנדבר עליה שוב אחרי הקריאה הראשונה.

היו"ר דוד ביטן:

צמצמו קצת את. תגדירו מה זה כבוד הכנסת לעניין הזה. צמצמו את זה קצת.
שלא - - - באופן כללי. תנסחו את זה עד לזה.

ארבל אסטרחן:

אני חשבתי שאפשר להוריד את זה.

קריאה:

מה זה בא לקבוע - - -?

היו"ר דוד ביטן:

לא הוסכם העניין להוריד.

קריאה:

מה הכוונה? כאילו.

היו"ר דוד ביטן:

למשל: פעם היה איזה קורס של לוביסטים. אז אחד מהמנהלים של חברה לוביסטית
גדולה אמר: אני יכול להעביר בכנסת כל מה שאני רוצה.

שלי יחימוביץ (המחנה הציוני):

הסביר איך "עובדים" על כולם. איך צוחקים עליהם.

היו"ר דוד ביטן:

אז זו פגיעה בכבוד הכנסת. זה עושה מחברי הכנסת כאילו הם חבורת מטומטמים שרק
מעבירים וזהו.

ארבל אסטרחן:

למרות שכתוב בפעילותו כשדלן. הוא לא עשה את זה כשדלן. הוא עשה את זה - - -

מרב מיכאלי (המחנה הציוני):

לא, אבל הוא מסביר על עצמו איך הוא כשדלן יכול לעשות את זה.

ארבל אסטרחן:

אם הוא באמת עשה את זה כשדלן, זו הבעיה.

רועי פולקמן (כולנו):

ואז - - -. גם אז, לדעתי, שללו את אישור כניסתו וכאלה - - - איתו משהו. אז
כאילו מה הערך של - - -?

היו"ר דוד ביטן:

לא משנה. זה פגע בכבוד הכנסת.

רועי פולקמן (כולנו):

אתה צודק, אבל - - -

היו"ר דוד ביטן:

אז אמרנו שאנחנו רוצים להכניס את הסעיף, אבל לא רצינו כל שטות. לכן
אמרתי - - -

רועי פולקמן (כולנו):

אבל אז יכולנו - - -. אבל יכולנו להעניש אותו. אבל הוא הוענש על ידי - - -

שלי יחימוביץ (המחנה הציוני):

כן, אבל לא על זה.

רועי פולקמן (כולנו):

לא על זה?

שלי יחימוביץ (המחנה הציוני):

לא על זה. על דברים הרבה יותר חמורים.

היו"ר דוד ביטן:

על סעיף אחר.

שלי יחימוביץ (המחנה הציוני):

תקשיב, חבר הכנסת רועי פולקמן, אני אגיד לך מה: הרי לא נממש את זה. זה לא
שמישהו - - -. אבל כן להשאיר את האופציה הזו בידי יושב ראש הכנסת, למשל.
שהוא יוכל להפעיל אותה במקרים קיצוניים, שהיה כאן איזה משהו. למה ליטול?
אין לנו כלים. ממילא זה לא - - -. אז למה לקחת את הכלי הזה? אתה מבין?

היו"ר דוד ביטן:

אתה מבין? אנחנו נצמצם את הסעיף.

רועי פולקמן (כולנו):

על פניו נראה - - -

קריאה:

אבל אנחנו לא - - -

שלי יחימוביץ (המחנה הציוני):

הרי אנחנו לא נלך ונילחם על הכבוד שלנו.

קריאה:

אנחנו לא רוצים לעבור על החוק. אנחנו רוצים לדעת מה הכוונה. הסנקציה גם
היום קיימת.

שלי יחימוביץ (המחנה הציוני):

אדוני היושב-ראש, תשאיר את זה - - -

היו"ר דוד ביטן:

השארתי את זה, רק אני אצמצם את ההגדרה. לא מתכוונים באופן כללי. אולי משהו
– פגיעה משמעותית או משהו - - -. כבוד הכנסת - - -. זה כמו סעיף סל כזה
במשפט הפלילי, את יודעת. נצמצם את ההגדרה.

יעל שילוני:

כי אנחנו לא מעוניינים לעבור על החוק.

היו"ר דוד ביטן:

אנחנו נביא נוסח - - -

שלי יחימוביץ (המחנה הציוני):

היועצת המשפטית, ארבל אסטרחן, לא רוצה את זה מלכתחילה.

ארבל אסטרחן:

לא. - - - לא נכון. כי לכתחילה אנחנו נשלח את זה כי צריך סעיף סל - - -

היו"ר דוד ביטן:

לא. תצמצם, וכשאנחנו נגיש את זה היום לאישור בקריאות שנייה ושלישית, כבר
יהיה לנו את הנוסח.

ארבל אסטרחן:

וחשבנו להוסיף - - -. זה עניין שהתעורר. לא אמרנו את זה.

היו"ר דוד ביטן:

להוסיף. את זה תוסיפי. ודאי.

ארבל אסטרחן:

סמכות לוועדה להטיל סנקציה על מי שנחקר או נאשם בעבירה בקשר לפעילותו
כשדלן.

היו"ר דוד ביטן:

ודאי. כן. אם יש חקירה פלילית, אז ודאי שהוועדה המוסמכת גם. אפילו אם הוא
לא עשה עבירה בכנסת, בסדר?

ארבל אסטרחן:

לא. בקשר לפעילותו כשדלן. לא אם הוא נחקר על משהו אחר.

היו"ר דוד ביטן:

כן. מה עוד?

ארבל אסטרחן:

זהו.

היו"ר דוד ביטן:

זהו.

יש מישהו שרוצה להגיד משהו?

קרן ברק:

כן.

היו"ר דוד ביטן:

אבל קצר. תציגו את עצמכם ומה האינטרס שאתם מקדמים?

קרן ברק:

קרן ברק. האינטרס שלנו, להבדיל ממה שנאמר פה - - -

היו"ר דוד ביטן:

תגידי לי, היועצת המשפטית, ארבל אסטרחן, כבוד הכנסת זה גם חברי הכנסת?
תוסיפי: או חבריה. כן. צודקת.

ארבל אסטרחן:

זה מינוחים שקיימים באתיקה. זה נכון - - -

היו"ר דוד ביטן:

תוסיפי. תוסיפי.

שלי יחימוביץ (המחנה הציוני):

תוסיפי, אם זה קיים.

היו"ר דוד ביטן:

שלא יפגעו גם בחברי הכנסת באופן אישי.

שלי יחימוביץ (המחנה הציוני):

חברי כנסת שלא סרים למרותם.

היו"ר דוד ביטן:

מי רוצה לדבר?

קרן ברק:

אני רק רוצה להגיד שלהבדיל ממה שנאמר פה, אנחנו, אנשים שעוסקים בתחום הזה
באופן מקצועי, אנחנו מחילים על עצמנו כללי אתיקה מאוד חזקים ומאוד נוקשים.
אנחנו נמצאים פה יום-יום. זה המקום העבודה שלנו, כמו של הרבה מאוד אנשים
שזה מקום עבודתם. אנחנו מגיעים בבוקר לכאן ועובדים.

לעומת זאת, יש הרבה מאוד אנשים במכפלות ובחזקות שנמצאים פה, והם השקופים
והם אלה שעושים בעצם את עבודת הלובינג בלי הסרט הכתום, ועליהם כמעט אף אחד
מהחוקים האלה לא חל.

קריאה:

להיפך.

קרן ברק:

וכשאת אומרת, חברת הכנסת שלי יחימוביץ, שאתם מחוקקים חוקים ובעצם לא
נאכפים, אנחנו, את רוב הדברים מחילים על עצמנו באופן אישי, בעצמנו על
עצמנו. רגולציה עצמית. ואין לנו בעיה שתשימו עוד ועוד חוקים. ומבחינתנו, גם
תכפיפו את החוקים האלה על משרדי הממשלה. זה יבדיל אותנו לגמרי.

שלי יחימוביץ (המחנה הציוני):

זאת המטרה. לא, זו סוגיה אחרת.

קרן ברק:

אבל אנחנו מאוד נשמח. אנחנו נשמח שגם שם - - -

שלי יחימוביץ (המחנה הציוני):

קודם כל, אני מעדכנת אותך שהיום יונח חוק שלי ושל חבר הכנסת רועי פולקמן על
משרדי הממשלה, אם זה מטריד אותך.

רועי פולקמן (כולנו):

אותם זה משרת - - -

קריאה:

שתהיה שקיפות לכולם.

שלי יחימוביץ (המחנה הציוני):

ודבר נוסף: אחת המטרות המרכזיות של הדיון כאן זה שזה יחול גם על מי שמזדמן
לכאן מידי פעם והוא לא עובד יום-יום כמוכם בכנסת.

רועי פולקמן (כולנו):

הלוביזם השחור.

שלי יחימוביץ (המחנה הציוני):

זאת המטרה. לזה גם הוקדש הדיון הקודם שלא השתתפתם בו. על איך אוכפים את זה,
כך שגם מי שמזדמן פעם בהרבה זמן, ואנחנו לא מכירים אותו כמו שאנחנו מכירים
אתכם – שגם הוא ייחשב לוביסט.

קרן ברק:

הוא גם יכול להיות פה בכל יום, דרך אגב. הוא לא חייב להיות פעם בהרבה זמן.
הוא פשוט - - -

שלי יחימוביץ (המחנה הציוני):

נכון. את צודקת. את צודקת.

משה ביבי:

אדוני היושב-ראש, מפריע לי הסעיף. הרי, כפי שתיארנו, אנחנו, השולחן, אנחנו
מייצגים אינטרס. ומותר לנו לדבר על חברי כנסת. והורדת, בעצם אמרת: אסור
שתדברו עם מרכז המחקר והמידע של הכנסת והלשכה המשפטית. עדיין, השאלה היא,
אם אני חושב שנכון להשאיר את הייעוץ המשפטי לוועדה.

מרב מיכאלי (המחנה הציוני):

זאת החלטה קיימת.

היו"ר דוד ביטן:

זה, דרך אגב, כתוב בנהלים היום. רק הכנסתי את זה לחוק.

משה ביבי:

אני יודע. קודם כל, זה ראוי וטוב שזה נכנס בחוק. זה מאוד מפריע שיש חלק
מהנהלים של הלוביסטים מופיעים: חלק בחוזרי מנכ"ל, חלק בהנחיות יושבי ראש,
חלק בוועדה. זה טוב שהוועדה תחיל את זה בתוך החוקים. עדיין אני חושב שהיועץ
המשפטי של הוועדה, הייתי מחריג שכן נוכל לפנות אליו - - -

היו"ר דוד ביטן:

לא, יש את יושב ראש הוועדה. אתה רוצה לדבר עם מישהו? דבר עם יושב ראש
הוועדה. תשכנע אותו. הוא ידבר עם היועצת המשפטית. אתה גם יכול בוועדה לדבר
עם היועצת המשפטית. היא יושבת והיא שומעת אותך.

קרן ברק:

אז אולי באישור יושב ראש הוועדה?

ארבל אסטרחן:

- - - לוועדה.

היו"ר דוד ביטן:

לא. לדבר, כשהוא מדבר בוועדה את שומעת אותו.

מרב מיכאלי (המחנה הציוני):

לא. מה פתאום. הפרוטוקול? ולפרוטוקול? בוועדה את יכולה לדבר עם מי שאת
רוצה.

ארבל אסטרחן:

זה כן.

היו"ר דוד ביטן:

זה מה שאני מתכוון.

מרב מיכאלי (המחנה הציוני):

כל אחת יכולה לדבר. כשזה - - -

רועי פולקמן (כולנו):

אדוני היושב-ראש, הם לא מדברים - - -

היו"ר דוד ביטן:

למה? הם יכולים לדבר.

קריאה:

אנחנו לא מדברים בוועדות. לא מדברים בוועדות.

משה ביבי:

אנחנו לא מדברים בוועדות.

מרב מיכאלי (המחנה הציוני):

למה? הם יכולים לדבר בוועדות.

קריאה:

כן? אפשר? אפשר?

היו"ר דוד ביטן:

מותר להם לדבר. אני אשם שהם לא מדברים? אבל הם יכולים לדבר.

מרב מיכאלי (המחנה הציוני):

אבל הם יכולים. אין איסור עליהם לדבר בוועדות.

היו"ר דוד ביטן:

מישהו אוסר עליהם לדבר?

מרב מיכאלי (המחנה הציוני):

אין שום איסור. להיפך. מה שלפרוטוקול – לפרוטוקול.

שלי יחימוביץ (המחנה הציוני):

זו פררוגטיבה של יושב ראש הוועדה.

היו"ר דוד ביטן:

תבין שלוביסט זה לא רק הם. אם בא עורך דין מטעם לקוח – גם הוא לוביסט,
לצורך העניין.

קריאה:

- - -

היו"ר דוד ביטן:

כן. גם - - -. אז זה לא רק. החוק לא מיועד רק לחברות הלובינג.

משה ביבי:

זה אומר שעורכי דין לא יוכלו לחייג ליועץ המשפטי?

קריאה:

- - -

משה ביבי:

מה?

קריאה:

- - -

משה ביבי:

לא. לכאורה - - - עם היועץ המשפטי עכשיו. עם מרכז המחקר והמידע של הכנסת
ברור - - - של הוועדה - - - המקצועית. הוא אמור לנהל את האינטרס של הוועדה
בכל מצב. חשוב שנעביר לו חומרים.

קריאות:

- - -

היו"ר דוד ביטן:

בא רואה חשבון, בא מומחה, בא יועץ אסטרטגי - - -

קריאה:

- - -

היו"ר דוד ביטן:

והם לוביסטים. הם עובדים בשביל לקוח.

ארבל אסטרחן:

בכתב מותר להם לפנות ללשכה המשפטית?

היו"ר דוד ביטן:

בכתב, למה לא? חברת הכנסת שלי יחימוביץ, בכתב יש בעיה? לא.

ארבל אסטרחן:

שהם ייפנו בכתב ללשכה המשפטית או למרכז המחקר והמידע של הכנסת - - -

קריאה:

אוקיי. רגע. זה בסדר. בכתב. בכתב.

משה ביבי:

אני לא רוצה - - -. אני לא רוצה להיות תלוי ביועץ המשפטי של הלקוח.

ארבל אסטרחן:

- - - עכשיו צץ.

שלי יחימוביץ (המחנה הציוני):

אני רוצה להגיד על זה משהו, טוב? אני רוצה להגיד על זה משהו לפרוטוקול:
להרי מה הבעיה מלכתחילה של לוביסטים? הרי אין לנו בעיה אישית עם האנשים
שיושבים פה. הבעיה היא שלוביסטים זה כלי עזר – סליחה שאני קוראת לכם כלי –
מקצועי ומיומן בידיים של מי שיכול להרשות את זה לעצמו. לכן, מלכתחילה זה
יוצר אי שוויון - - -

קריאה:

אבל זה לא - - -

קריאה:

- - -

שלי יחימוביץ (המחנה הציוני):

סליחה, סליחה, אל תפריעו לי.

ארבל אסטרחן:

- - - אם מי שיכול להרשות לעצמו - - -

היו"ר דוד ביטן:

למה? עמותות גם. עמותות? כי עמותה - - - היא לא פונה.

שלי יחימוביץ (המחנה הציוני):

רגע, רגע, רגע.

לכן, זה יוצר אי שוויון בין האזרח הפשוט, שאין לו כסף לשכור לוביסט כשהוא
סבור ששכר המינימום נמוך מדי או כשהמיסוי גבוה מדי, לבין מי שיש לו כוח
לקחת לוביסטים. לכן, זה חושף אותנו, את מי שמוכנים לדבר עם לוביסטים, לאי
שוויון גם בכמות האינפורמציה. מי שמפרש לנו את המידע באופן עדיף, חד
משמעית, על כל אחד אחר, זה אנשים שיש להם אפשרות להעביר לנו מידע באמצעות
לוביסטים.

גם כאן, אני חושבת שיש טעם לפגם בלחשוף, גם את הייעוץ המשפטי וגם את מרכז
המחקר והמידע של הכנסת, לכמויות חומר שמובאות בידי בעלי אינטרס, גם אם כתוב
למעלה שהם בעלי אינטרס. כי הם לא יקבלו בו בזמן, הם לא יקבלו בו בזמן חוות
דעת חלופיות מהציבור הרחב שאין לו כסף ללוביסטים.

ארבל אסטרחן:

חברי הכנסת, חברי הכנסת מייצגים - - -

שלי יחימוביץ (המחנה הציוני):

אבל חברי הכנסת מייצגים גם את בעלי הממון וגם את הציבור הרחב. וכאן אנחנו
נותנים לבעלי הממון עוד כלי שאין לציבור הרחב. זה פשוט - - -

קריאה:

והלובי השחור? היועצים? אין - - - קשר?

שלי יחימוביץ (המחנה הציוני):

אני לא מדברת על לובי שחור. אני מדברת על דברים ממוסדים. אני אומרת שלקבל
ניירות עמדה, וזה יכולים להיות. אגב, אני לא מפקפקת - - -

היו"ר דוד ביטן:

ניירות עמדה הם יכולים לשלוח.

שלי יחימוביץ (המחנה הציוני):

לא, הם יכולים להיות ניירות עמדה מעולים ומשובחים, אבל הם בפירוש נוטים
לכיוון של צד אחד והם לא מאוזנים על ידי דבר אחר. לכן, לחשוף את כל מקורות.

הרי מה קורה כאן? אנחנו ניזונים ממרכז המחקר והמידע של הכנסת. מרכז המחקר
והמידע של הכנסת יהיה ניזון בצורה הרבה יותר משמעותית מהלוביסטים מאשר
מהציבור הרחב. לכן, זה חושף אותנו גם לאי השוויון בקבלת אינפורמציה. זה מה
שאני אומרת.

ארבל אסטרחן:

אבל להגיד שהם לא יכולים לפנות, לשלוח מכתב ליועץ המשפטי - - -?

שלי יחימוביץ (המחנה הציוני):

את יודעת מה, למה שהלוביסטים יעבירו את הניתוח שלהם למידע למרכז המחקר
והמידע של הכנסת?

משה ביבי:

למרכז המחקר והמידע של הכנסת ברור למה לא.

ארבל אסטרחן:

למה? ואם בעל העניין, אם מנכ"ל החברה שולח את.

שלי יחימוביץ (המחנה הציוני):

מנכ"ל החברה זה משהו אחר. זה בדיוק העניין. אנחנו כאן דנים על לוביסטים.
אנחנו מוכנים תמיד הרי לשמוע גם את מנכ"ל החברה. אני לא אתחיל שוב להסביר
את ההבדל בין לוביסטים לבין מי שעובד בארגון. אנחנו מחויבים לשמוע את הדעות
של כולם, אבל כאן יש כלי עודף שחושף אותנו גם לאינפורמציה מעוותת בגלל עודף
האינפורמציה.

משה ביבי:

רוב הארגונים הם כאלה.

ארבל אסטרחן:

- - - אני מנסה פשוט לחשוב, כי זה משהו - - -: עורך דין דיבר בוועדה - - -
לקוח מסוים - - -, התקבלה טענתו, לא התקבלה, ואז הוא רוצה לשלוח מכתב ליועץ
המשפטי לכנסת בעניין הזה. הוא לא יכול לעשות את זה.

שלי יחימוביץ (המחנה הציוני):

אבל אנחנו, מקור המידע שלנו, האובייקטיבי, הוא מרכז המחקר והמידע של הכנסת
והייעוץ המשפטי. ומה שאת אומרת זה שמלכתחילה הם יהיו מושפעים יותר
מהלוביסטים.

ארבל אסטרחן:

אני חייבת להגיד לך שאני לא חושבת על מקרים שאנחנו מקבלים פניות
מהלוביסטים, אבל - - -

שלי יחימוביץ (המחנה הציוני):

תעזרי לי לחשוב על זה. לא, לא נכון – למרכז המחקר והמידע של הכנסת הם כן.
יש להם נגישות גבוהה למרכז המחקר והמידע של הכנסת. אני הרבה פעמים רואה
טביעות אצבע גסות, בלי להעליב אף אחד, על מרכז המחקר והמידע של הכנסת.

ארבל אסטרחן:

- - - יכולה להגיד - - -, אבל לא יכולה לפנות בכתב ליועץ המשפטי לכנסת
ולהגיד את זה. שזה בעייתי.

היו"ר דוד ביטן:

- - - לנסח את זה קצת. זאת אומרת, אסור לפנות אליו בעניינים משפטיים.
ליועצים המשפטיים.

מרב מיכאלי (המחנה הציוני):

באיזה עניינים?

היו"ר דוד ביטן:

כי אם יש לו טענה פורמאלית, פרוצדוראלית או משהו, אז הוא לא יכול לדבר עם
היועצים? הוא חייב לשלוח מכתב. כי גם עורכי דין פה, סתם, לדוגמה, הם
לוביסטים לצורך העניין.

קריאה:

בדיוק.

משה ביבי:

בדיוק.

היו"ר דוד ביטן:

אז אם הוא פנה ואמר שלדעתי לא צריך להעלות את הסעיף הזה לסדר היום בגלל
אל"ף, בי"ת, גימ"ל – זו טענה משפטית מובהקת. שהוא כן יכול להעלות אותה
בפני - - -

ארבל אסטרחן:

אבל אם לגופו.

היו"ר דוד ביטן:

לגופו לא.

ארבל אסטרחן:

ואם הוא רוצה גם לטעון שהחוק הזה לא חוקתי ואני מחר הולך להגיש עתירה
והוא - - -

היו"ר דוד ביטן:

אז שיטען את זה פה. שיטען את זה פה.

ארבל אסטרחן:

אבל לא תמיד יש סמיכות בין הדיון לבין - - -

שלי יחימוביץ (המחנה הציוני):

אבל הבעיה שלי היא דווקא בהשפעה המצטברת והזולגת לכיוון מקורות האינפורמציה
שלנו.

היו"ר דוד ביטן:

הבנתי. לכן מרכז המחקר והמידע של הכנסת זה יותר משמעותי. אבל תעשי שעל
טיעונים משפטיים - - -. רק על טיעונים משפטיים.

מרב מיכאלי (המחנה הציוני):

אדוני היושב ראש, יש לי הצעה אחרת. אבל יש לי הצעה אחרת, חלופית: שאפשר, אם
יש להם טענה מסוג פרוצדוראלי-משפטי כזה, - -

היו"ר דוד ביטן:

ליועץ המשפטי.

מרב מיכאלי (המחנה הציוני):

- - שייפנו ליושב ראש הכנסת. ויושב ראש הכנסת יחליט מה הוא זה.

היו"ר דוד ביטן:

- - -

משה ביבי:

לא, זה רחוק. זה רחוק. זה רחוק. זה לא - - -

מרב מיכאלי (המחנה הציוני):

בטח שזה, אבל זה מה שאנחנו רוצות – אנחנו רוצות להרחיק.

משה ביבי:

כן. את רוצה את זה פה, אבל את לא רוצה את זה בתיקים אחרים.

היו"ר דוד ביטן:

חברת הכנסת מרב מיכאלי, זה בסדר. טיעונים משפטיים – אין בעיה.

משה ביבי:

אדוני היושב ראש, חברת הכנסת שלי יחימוביץ אמרה שאנחנו מייצגים רק
טייקונים - - -

היו"ר דוד ביטן:

טוב, - - - טיעונים משפטיים – כן; פנייה ליועץ המשפטי, להשפיע עליו – לא.

משה ביבי:

אני חייב הבהרה: חשוב שתדעו, החברות מייצגות מגוון רחב של לקוחות. יש
לקוחות שזה בעיות זועקות של תושבים, של אוכלוסיות. זה לא רק טייקונים. כל
מקום - - -

קרן ברק:

של צרכנים, של עמותות חולים, בעלי חיים. זה לא רק טייקונים.

משה ביבי:

של צרכנים. יש חברות - - -

היו"ר דוד ביטן:

לא יודע. הם לא נותנים לך לדבר. אוקיי?

משה ביבי:

לא, אין לי בעיה. זה רק מראה את דם ליבם. הם זועקים פה. זה קבוצות שלמות.
זה חברות מסוגים שונים. כל אחת מייצגת סיגמנטים אחרים של לקוחות.

היו"ר דוד ביטן:

מה אתה רוצה להגיד?

משה ביבי:

אני רוצה להגיד שהרבה פעמים, וקודם כל ברוב הפעמים גם בסיגמנטים
ציבוריים, - -

שלי יחימוביץ (המחנה הציוני):

כן, כן. אנחנו מכירים את - - -

משה ביבי:

- - באירועים כאלה, שאנחנו מייצגים מועצות אזוריות או מייצגים מצבים של
משבר, כמו המפחמות במועצה האזורית מנשה או מייצגים נושא של כביש מסוים,
שעכשיו נהרגים בו אנשים או מייצגים סתם נושא של הטבות מס ליישובים. עדיין,
בתוך התהליך הזה, הרבה פעמים, כחלק מהפרוצדורה אנחנו יודעים שאנחנו מייצגים
אינטרס אבל היועץ המשפטי של הוועדה - - -

שלי יחימוביץ (המחנה הציוני):

אין לנו שום בעיה לקבל חוות דעת על הטבות מס לתושבים, אבל לא מלוביסטים. זה
הכול. זה הכול.

יעל שילוני:

ומעורכי דין?

משה ביבי:

ואם הוא עורך דין?

יעל שילוני:

ומעורך דין שהוא לוביסט - - -

שלי יחימוביץ (המחנה הציוני):

אם הוא - - -

משה ביבי:

מה שזה גורם שהלובי השחור משגשג. שבאים אנשים למכרזים ואומרים: אני אייצג,
אבל בלי להירשם בכנסת. וזה מה שקורה.

יעל שילוני:

לקוחות - - -

משה ביבי:

ואתם מכירים, וזה חברים שלכם גם כן.

קריאה:

זה בדיוק ההיפך ממה שרוצים להשיג כאן.

היו"ר דוד ביטן:

טוב, תודה. אני רוצה להוסיף עוד סעיף. סיימנו.

מרב מיכאלי (המחנה הציוני):

אז בוא ננסה רק ליועץ המשפטי של הכנסת ולא ליועצים המשפטיים של הוועדות.

היו"ר דוד ביטן:

כתבנו שבפנייה בנושא משפטי פורמלי הם יכולים לפנות.

משה ביבי:

בסדר.

היו"ר דוד ביטן:

בסדר? רק פנייה בנושא משפטי פורמלי. לא לעניין תוכן.

שלי יחימוביץ (המחנה הציוני):

ומה לגבי מרכז המחקר והמידע של הכנסת?

ארבל אסטרחן:

ואפשר - - - אלא באמצעות היועץ המשפטי לכנסת - - - מרכז המחקר והמידע של
הכנסת, שזה דרך קוד ושלא ידברו עם העובדים הזוטרים.

היו"ר דוד ביטן:

זה בסדר.

מרב מיכאלי (המחנה הציוני):

לא, אבל מנהל מרכז המחקר והמידע של הכנסת זה כבר - - -

היו"ר דוד ביטן:

לא. מרכז המחקר והמידע של הכנסת – הם לא יכולים בכלל, אלא יועץ משפטי בלבד
על טיעונים משפטיים או פורמאליים הם יכולים.

כן, מה רצית להגיד?

רועי פולקמן (כולנו):

רציתי להגיד שהמידע זורם בכמויות - - -

שלי יחימוביץ (המחנה הציוני):

אין שום סיבה שמרכז המחקר והמידע של הכנסת ייפנו ללוביסטים. הם לא מומחים.

רועי פולקמן (כולנו):

לא, לא ייפנו.

משה ביבי:

לא, לא רוצים - - -

קריאות:

- - -

קריאה:

אבל זה לא המצב הנתון. הנוכחי.

שלי יחימוביץ (המחנה הציוני):

מרכז המחקר והמידע של הכנסת - - -

רועי פולקמן (כולנו):

ברור. ברור.

היו"ר דוד ביטן:

חברת הכנסת שלי יחימוביץ, זה מקובל. רק תיקון קטן - - -

רועי פולקמן (כולנו):

חברת הכנסת שלי יחימוביץ, אבל מה שקורה, שאם מחר חברת הלובינג שמייצגת בעל
אינטרס אומרת: אני מכירה מחקר מאוקספורד, והיא אומרת למרכז המחקר והמידע של
הכנסת. עכשיו, מה שקורה זה שאז המידע, בדרך השחורה, עובר כל הזמן. כי הרי
מרכז המחקר והמידע של הכנסת לפעמים בלחץ, לפעמים לא יודע. אני רואה את זה
כל הזמן.

שלי יחימוביץ (המחנה הציוני):

בסדר. אנחנו מנסים למנוע את זה, חבר הכנסת רועי פולקמן.

רועי פולקמן (כולנו):

אבל לא נוכל למנוע בזה שנגיד, כי אז זה יעבור בדרכים עוקפות. מה אנחנו
צריכים לעשות? אני מעדיף - - -

מרב מיכאלי (המחנה הציוני):

אנשים מרמים, אז הם תמיד - - -. אבל אי אפשר - - -

רועי פולקמן (כולנו):

אני מעדיף שמידע כן יעבור ויצוין - - -

שלי יחימוביץ (המחנה הציוני):

אבל לא מלוביסטים.

רועי פולקמן (כולנו):

אין בעיה. אבל אז מה? אז יעבור דרך. אז החברה תשלח - - -

שלי יחימוביץ (המחנה הציוני):

- - - חבר הכנסת רועי פולקמן, ככה בוא לא נחוקק חוקים.

משה ביבי:

אבל הלוביסט זה הגורם היחיד שאת יודעת את מי הוא מייצג. הלוביסט זה הגורם
היחיד שאומר את מי הוא מייצג.

רועי פולקמן (כולנו):

לא, אני בעד, אני אומר, אבל אני רוצה שזה יהיה אפקטיבי. הרי הוא מייצג
עכשיו איזו חברה, על משהו. אז הוא מייצג איזו חברה. אז מחר בבוקר החברה
תשלח את המאמר הזה.

שלי יחימוביץ (המחנה הציוני):

למה אתן מגן עליהם?

רועי פולקמן (כולנו):

אני לא מגן עליהם. אני מנסה להיות פרקטי, חברת הכנסת שלי יחימוביץ.

היו"ר דוד ביטן:

לא, לא, לא, עזוב. אז הלקוח ישלח. הלקוח ישלח. אין בעיה.

שלי יחימוביץ (המחנה הציוני):

- - -

רועי פולקמן (כולנו):

לא, ממש לא. אני רק רוצה שזה יהיה פרקטי. אני מעדיף - - -

שלי יחימוביץ (המחנה הציוני):

אתם - - - פרקטי, ואתה תמיד, איכשהו, בצד הזה - - -

רועי פולקמן (כולנו):

לא. כיוון שאני בא מעולם העבודה המקצועית - - -

שלי יחימוביץ (המחנה הציוני):

- - -

רועי פולקמן (כולנו):

לא. אני מכיר את העבודה של מרכז המחקר והמידע של הכנסת. עסקתי בהכנת ניירות
עמדה למקבלי החלטות. אני יודע איך נאספים הנתונים האלה. אז בסוף - - -

היו"ר דוד ביטן:

אז הלקוח יכול לפנות. הלקוח יכול לפנות.

שלי יחימוביץ (המחנה הציוני):

מרכז המחקר והמידע של הכנסת צריך להיות ניזון ממומחים ולא מלוביסטים.
נקודה.

רועי פולקמן (כולנו):

אבל את יודעת איך זה. גם אנחנו - - -

שלי יחימוביץ (המחנה הציוני):

לא. אני יודעת איך זה. אני יודעת שיש אנשים שגם מרמים את מס הכנסה, מעשה
שגרה, ובכל זאת אנחנו רוצים לאכוף - - -

רועי פולקמן (כולנו):

אבל אני יודע איך מגיעים אליהם נתונים, חברת הכנסת שלי יחימוביץ. אני יודע
איך מרכז המחקר והמידע של הכנסת - - -

שלי יחימוביץ (המחנה הציוני):

זה לא נימוק, מה שאתה אומר לי.

רועי פולקמן (כולנו):

אז זה צריך להיות שקוף.

היו"ר דוד ביטן:

חבר הכנסת רועי פולקמן, יש לזה פתרון. עזוב.

רועי פולקמן (כולנו):

- - - להיות שקוף.

שלי יחימוביץ (המחנה הציוני):

לא, לא. למסד כותרות שליליות זו לא דרך. אלא למנוע תופעות שליליות.

היו"ר דוד ביטן:

חבר הכנסת רועי פולקמן, האיסור על הלוביסט - - - ללקוח לעשות עניין. נו,
באמת.

רועי פולקמן (כולנו):

אז הם יקבלו את זה ממאגר מידע אחר שהם ינהלו.

שלי יחימוביץ (המחנה הציוני):

אז הם יקבלו את זה ממאגר מידע.

רועי פולקמן (כולנו):

טוב.

היו"ר דוד ביטן:

חבר הכנסת רועי פולקמן, יש פתרון גם לזה: - -

רועי פולקמן (כולנו):

אני איתך. אני לא נגדך, חברת הכנסת שלי יחימוביץ.

היו"ר דוד ביטן:

- - הלקוח יכול לפנות. מנכ"ל כי"ל יכול לפנות, לשלוח - - -. מה הבעיה?

רועי פולקמן (כולנו):

זה פשוט - - -

היו"ר דוד ביטן:

עכשיו, אנחנו רוצים להוסיף עוד סעיף.

ארבל אסטרחן:

רגע, אז אנחנו רוצים לכתוב: שדלן לא יפנה, בכתב או בעל פה, לעובד הלשכה
המשפטית או לעובד מרכז המחקר והמידע של הכנסת, למעט בנושא - - -?

היו"ר דוד ביטן:

לא. רק ליועצים משפטיים בנושא משפטי פורמאלי. לגבי מרכז המחקר והמידע של
הכנסת הוא לא יכול בכלל.

משה ביבי:

מעולה.

היו"ר דוד ביטן:

טוב, אנחנו רוצים להוסיף גם תקופת צינון. יש תקופת צינון לחברי הכנסת. אין
תקופת צינון לעוזרים הפרלמנטריים. אנחנו נוסיף אותה עכשיו – חצי שנה. תקופת
צינון לעוזרים הפרלמנטריים.

ארבל אסטרחן:

רגע. אבל כמה זמן עוזר פרלמנטרי היה צריך לעבוד בשביל שתחול עליו - - -?

מרב מיכאלי (המחנה הציוני):

לפחות שנה. לפחות שנה כיועץ פרלמנטרי.

היו"ר דוד ביטן:

אם הוא עבד לפחות שנה, הוא יכול לעבור להיות זה בתקופת צינון של חצי שנה.
לחברי הכנסת יש תקופת צינון בחוק הזה.

ארבל אסטרחן:

כן. שנה.

היו"ר דוד ביטן:

אז גם לעוזרים הפרלמנטריים שיהיה. לא יקרה להם כלום.

ארבל אסטרחן:

עוזר פרלמנטרי שעבד שנה – חצי שנה לא יוכל להיות שדלן?

היו"ר דוד ביטן:

כן.

קריאה:

כן.

מרב מיכאלי (המחנה הציוני):

מלעבוד כלוביסט.

שלי יחימוביץ (המחנה הציוני):

לא נוכל להיות לוביסטים.

היו"ר דוד ביטן:

לא, לא, אתם שנה. חברי הכנסת – שנה.

טוב, עם התיקונים שאמרנו, מי בעד הצעת החוק לקריאות שנייה ושלישית עם
התיקונים שאמרנו?

הצבעה

בעד – 8

נגד – אין

נמנעים – אין

הצעת חוק הכנסת (תיקון מס' 42) (שקיפות בעבודת שדלנים), התשע"ו-2015,
נתקבלה.

היו"ר דוד ביטן:

מי בעד פטור מחובת הנחה?

מרב מיכאלי (המחנה הציוני):

למה פטור? אני מתנגדת לפטור.

היו"ר דוד ביטן:

רוצה לגמור את זה היום. עזבי.

מרב מיכאלי (המחנה הציוני):

אנחנו מצביעים נגד הפטור.

היו"ר דוד ביטן:

תעזבי כבר.

מרב מיכאלי (המחנה הציוני):

- - -

היו"ר דוד ביטן:

חברת הכנסת מרב מיכאלי, תני לנו לגמור את זה היום.

מרב מיכאלי (המחנה הציוני):

תפסיק כבר עם הפטורים האלה. אין הצדקה לזה.

היו"ר דוד ביטן:

היום, היום נגמור. לא, תצביעי בעד. עזבי. הפעם תצביעי בעד. תעזבי את - - -

רועי פולקמן (כולנו):

בוא נראה את הנוסח. אדוני היושב ראש - - -

היו"ר דוד ביטן:

מה?

רועי פולקמן (כולנו):

תעשה את התיקונים ותביא את זה - - -

היו"ר דוד ביטן:

תיכף אני אגיד. תסמכו עליי.

רועי פולקמן (כולנו):

למה לעשות פטור?

ארבל אסטרחן:

אני חושבת גם שצריך להביא - - -. אני ארצה להביא נוסח לישיבה נוספת.

היו"ר דוד ביטן:

בסדר. בסדר. אני אגיד. ב-14:00 אני אביא.

שולי מועלם-רפאלי (הבית היהודי):

רגע. אבל נעשה עוד ישיבה? שנייה, שנייה. מכל הדיבור לא הבנו. אנחנו הולכים
להתכנס - - -?

היו"ר דוד ביטן:

אז אמרתי, אבל אתם לא נותנים לי לסיים. אחרי שתגמרו אני אעשה ישיבה ב-15:00
עם הנוסח הנכון.

שולי מועלם-רפאלי (הבית היהודי):

ב-15:00 יש ישיבות סיעה.

קריאה:

יש ישיבות סיעה.

שולי מועלם-רפאלי (הבית היהודי):

יש ישיבות סיעה.

היו"ר דוד ביטן:

אז ב-14:45. מה, זה עניין של שנייה. מה הסיפור? בהרבה חוקים אנחנו עושים את
זה. מה הבעיה?

ארבל אסטרחן:

לא, זה שינויים משמעותיים.

שולי מועלם-רפאלי (הבית היהודי):

לא. תקשיב, בוא נעשה את זה - - -

מרב מיכאלי (המחנה הציוני):

הנה, למה פה? יש שינוי משמעותי. תן להניח. כמו בן אדם.

היו"ר דוד ביטן:

לא, לא, אין. - - - היום. נגמור את זה היום.

ארבל אסטרחן:

לא, לא. אני אומרת שכדאי גם להביא את השינויים. אין לי אותם מנוסחים. צריך
להביא אותם לעוד ישיבה - - -

רועי פולקמן (כולנו):

בוא נראה את השינויים. אולי זה לא - - -

מרב מיכאלי (המחנה הציוני):

צריך להביא לעוד ישיבה - - -

היו"ר דוד ביטן:

אוקיי. ישיבת ועדה. מה השעה? ב-14:00 ישיבת ועדה.

ארבל אסטרחן:

אני צריכה לכתוב את זה.

היו"ר דוד ביטן:

ב-14:00 ישיבת ועדה. אוקיי? תסיימי את זה עד 14:00.

מרב מיכאלי (המחנה הציוני):

למה את צריכה עוד ישיבה?

ארבל אסטרחן:

כי אני צריכה - - - את הדברים האלה. זה לא דברים - - -

היו"ר דוד ביטן:

אוקיי. שהיא תכתוב ונעשה - - -

מרב מיכאלי (המחנה הציוני):

על סעיף א' הצבענו כבר.

ארבל אסטרחן:

בסדר. אבל תשמעי, אני לא אמרתי, אבל זה בא מחברי הכנסת, ואני תומכת.

מרב מיכאלי (המחנה הציוני):

שמה?

ארבל אסטרחן:

שצריך להביא בפני הוועדה את הנוסח לקריאות שנייה ושלישית.

היו"ר דוד ביטן:

לא. אנחנו הצבענו בעד כל התיקונים - - -

ארבל אסטרחן:

בסדר.

היו"ר דוד ביטן:

תביאי רק את הנוסח, נראה איך הוא נראה. זה הכול.

אתי בן יוסף:

והפטור.

היו"ר דוד ביטן:

ואז נקבע פטור.

טוב. הלאה.

מרב מיכאלי (המחנה הציוני):

לא צריך.

היו"ר דוד ביטן:

מספיק. נו, באמת.

מרב מיכאלי (המחנה הציוני):

די כבר עם זה.

אתה ראית את סדר היום של היום? חסר לך דברים על סדר היום? תעשה לי טובה.
כמה דברים אתה נותן פטור ואז הם לא עולים במליאה בלאו הכי.

היו"ר דוד ביטן:

טוב. יש לנו חבר'ה מהקואליציה שהם רוצים - - -. מה אני אעשה?

יואב בן צור (ש"ס):

אז לא צריך להצביע. אדוני היושב ראש, לא צריך להצביע שוב.

היו"ר דוד ביטן:

לא. על החוק לא, אבל על הפטור כן.

יואב בן צור (ש"ס):

הצבענו על הפטור.

בקשת שר הביטחון, חבר הכנסת משה יעלון, בדבר טענת חריגה מגדר נושא הצעת חוק
הסדרת העיסוק בהדברת מזיקים לאדם ולרכוש, התשע"ד-2014 (מ/861) הנדונה
בוועדת הפנים והגנת הסביבה

היו"ר דוד ביטן:

טוב, מה הנושא? נושא חדש, נכון?

דוד אמסלם (יו"ר ועדת הפנים והגנת הסביבה):

בבקשה, עורך הדין תומר רוזנר. עורך הדין תומר רוזנר יציג את הנושא.

היו"ר דוד ביטן:

תיקון עקיף לחוק להגנת הסביבה (סמכויות פיקוח ואכיפה) במסגרת תיקון חוק
הסדרת העיסוק בהדברה תברואית (הכרזת נושא חדש).

מי הכריז נושא חדש?

דוד אמסלם (יו"ר ועדת הפנים והגנת הסביבה):

משרד הביטחון.

תומר רוזנר:

שר הביטחון.

דוד אמסלם (יו"ר ועדת הפנים והגנת הסביבה):

שר הביטחון.

תומר רוזנר:

כבוד היושב ראש, אנחנו דנים בוועדה בהצעת חוק שנקראת חוק הדברה תברואית,
שעניינה הסדרת הטיפול בנושא של הדברת מזיקים. במסגרת הצעת החוק נעשה תיקון
עקיף לחוק שנקרא חוק הגנת הסביבה (סמכויות פקחים) שמסדיר את הנושא של
סמכויות הפקחים של המשרד להגנת הסביבה, ויוצר מוסד חדש של ממונה הגנת סביבה
שיש לו סמכויות מסוימות בנושא של האכיפה והפיקוח של החוק.

התעוררה השאלה. השאלה התעוררה כבר מלכתחילה בהצעת החוק הממשלתית, ומופיעה
בסעיף שלם, ארוך כאורך הגלות, לנושא הטיפול במערכת הביטחון על ידי הפקחים
האלה. ובמסגרת זאת, יש סעיף 46 שמטפל – היה סעיף 46 שמטפל במערכת הביטחון.
במסגרת הדיונים של הוועדה הוחלט להעביר את הטיפול בכל הנושא של הפקחים
להסדרה במסגרת ההסדרה העקיפה, שגם הייתה בהצעת החוק המקורית.

במסגרת זאת, ביקשה הוועדה לתקן הוראה שהייתה בחוק שעניינה נוהל שיהיה קיים
בין מערכת הביטחון למשרד להגנת הסביבה בנושא של פיקוח ואכיפה, שלמעשה לא
נחקק. והוועדה ביקשה לשנות סעיף בחוק הגנת הסביבה, שלפיו הייתה נדרשת הסכמה
בין השר להגנת הסביבה לשר הממונה על מערכת הביטחון לגבי אותו נוהל. מבקשת
הוועדה לשנות את הסעיף הזה מהסכמה להתייעצות. שהשר להגנת הסביבה יתקין את
הנוהל בהתייעצות עם שר - - -

היו"ר דוד ביטן:

לגבי כל הפיקוח של איכות הסביבה, כן?

תומר רוזנר:

נכון.

קריאה:

- - -

תומר רוזנר:

בעקבות ההצעה הזו, הודיע נציג שר הביטחון שהוא רואה בנושא הזה נושא חדש,
והוא מבקש להביא אותו לוועדת הכנסת. וגם הגיש לאדוני מכתב, החתום בידי שר
הביטחון בנושא זה.

אנחנו כייעוץ המשפטי של הוועדה סבורים שאין מדובר בנושא חדש. הנושא נידון
בהצעת החוק המקורית, בהצעת החוק, כפי שנידונה בוועדה בהרחבה. אבל ההחלטה
כמובן היא שלכם בוועדת הכנסת.

דוד אמסלם (יו"ר ועדת הפנים והגנת הסביבה):

אני רוצה לומר משהו: זה עלה בעקבות זה שבעצם, לפני כחמש שנים עבר החוק.
איזה חוק זה היה?

תומר רוזנר:

חוק הגנת הסביבה.

דוד אמסלם (יו"ר ועדת הפנים והגנת הסביבה):

חוק הגנת הסביבה. ששם בעצם יש הנחיה שתוך 90 יום השר להגנת הסביבה ביחד עם
שר הביטחון אמורים להתקין תקנות. בעצם, הם עוברים על החוק כבר למעלה מחמש
שנים. צריך להבין את הסיטואציה.

היו"ר דוד ביטן:

הם לא נותנים לעשות ביקורות איכות סביבה?

דוד אמסלם (יו"ר ועדת הפנים והגנת הסביבה):

לא עושים. אני עשיתי כמה דיונים שלא קשורים לכאן. הצבא בעצם שומר על עצמו.
הוא בעצם זורק את הפקחים של איכות הסביבה מהבסיסים. הוא לא רוצה שהם ייכנסו
בכלל כדי לפקח: לא על אסבסט, לא על מפגעי ביוב וכולי וכולי.

עכשיו, הפלא ופלא. אנחנו ישבנו, כולל הבוקר, עם רוב זרועות הביטחון. כולם
מסכימים חוץ מהצבא. השב"כ מסכים, הקמ"ג מסכים. כל הגופים מסכימים. רק הצבא
יש לו מה לומר.

היו"ר דוד ביטן:

השר להגנת הסביבה, מה אתה אומר?

השר להגנת הסביבה אבי גבאי:

תראה, הנושא, כמו שאמר היועץ המשפטי, הוא לא נושא חדש. הוא נושא שנדון.
מדובר בעצם בבעיה שהיא בלתי פתירה. אני שוחחתי עם שר הביטחון, עם הרמטכ"ל,
עם כולם. הם מסרבים לנוהל שאנחנו מציעים, שהוא נוהל אחרי כל הפשרות שבעולם.
בסדר? שבסופו של יום - - - משפטים בדין צבאי וכולי וכולי וכולי. בסוף הם
רוצים להשאיר את הזכות לרס"ר הבסיס להחליט אם הפקח נכנס או לא.

בסופו של יום, כשאנחנו לא מדברים על בסיסים סודיים, לא מדברים על שום דבר
שהוא בביטחון המדינה, אבל יש פה מצב שהוא חייב להיפסק.

עכשיו, במתכונת הרגילה שסוכמה הוא לא נפסק, כי אי אפשר להגיע להסכמות. פשוט
מאוד: אי אפשר להגיע להסכמה איתם.

היו"ר דוד ביטן:

אז אתם לא יכולים להיכנס לבסיסי צבא? זה מה שאתה אומר?

השר להגנת הסביבה אבי גבאי:

אנחנו היום יכולים להיכנס לבסיסי צבא רק אם הרס"ר מחליט שהוא מסכים לזה.

היו"ר דוד ביטן:

הרס"ר.

השר להגנת הסביבה אבי גבאי:

כן.

ענת ברקו (הליכוד):

זה לא הרס"ר. זה לא בדרג של רס"ר.

השר להגנת הסביבה אבי גבאי:

תקשיבי, זה רס"ר הבסיס.

דוד אמסלם (יו"ר ועדת הפנים והגנת הסביבה):

מפקד הבסיס. מה זה משנה?

השר להגנת הסביבה אבי גבאי:

מפקד הבסיס. זה לא חשוב. זה לא חשוב. סליחה.

דוד אמסלם (יו"ר ועדת הפנים והגנת הסביבה):

מה זה משנה?

ענת ברקו (הליכוד):

- - - מפקד הבסיס. מקבלים אישורים ממשרד הבריאות.

רויטל סויד (המחנה הציוני):

זה לא הנקודה. זה לא הנקודה - - -

השר להגנת הסביבה אבי גבאי:

חברת הכנסת ענת ברקו, אני מסכים איתך. אני מסכים איתך.

דוד אמסלם (יו"ר ועדת הפנים והגנת הסביבה):

מה זה משנה?

השר להגנת הסביבה אבי גבאי:

אני מסכים איתך. הרמטכ"ל צריך לאשר.

ענת ברקו (הליכוד):

זה לא בדרג של רס"ר.

השר להגנת הסביבה אבי גבאי:

מה זה חשוב? מה זה חשוב?

דוד אמסלם (יו"ר ועדת הפנים והגנת הסביבה):

מה זה משנה? רמטכ"ל צריך לאשר אם נפרץ ביוב עכשיו באיזה בסיס של תחמושת
בשדה דב?

קריאה:

בדיוק.

דוד אמסלם (יו"ר ועדת הפנים והגנת הסביבה):

נשמע הגיוני? יש שם חיילים. מי שחי בבסיס זה חיילים. אני אראה לך תמונות
שהביאו לי – הזדעזעתי.

קריאה:

נכון.

ענת ברקו (הליכוד):

אבל יש גם יחידות בינוי של צה"ל שגם הן - - -

דוד אמסלם (יו"ר ועדת הפנים והגנת הסביבה):

דרך אגב, יחידות הבינוי צריכות לטפל בזה. מה הקשר?

רויטל סויד (המחנה הציוני):

אבל זה לא שבאיזושהי דרך משרד הביטחון שיתף פעולה עם משרד - - -

אלעזר שטרן (יש עתיד):

ומשרד הבריאות?

דוד אמסלם (יו"ר ועדת הפנים והגנת הסביבה):

דרך אגב, הם עוברים על החוק. החוק - - -

רויטל סויד (המחנה הציוני):

הם לא שיתפו פעולה עם זה.

ענת ברקו (הליכוד):

אבל לא להפוך את כולם לקרימינלים - - -

רויטל סויד (המחנה הציוני):

לא הופכים לקרימינלים. בסך הכול רוצים בהתייעצות.

דוד אמסלם (יו"ר ועדת הפנים והגנת הסביבה):

לא, לא. לא, לא. שנייה. יש 90 יום. היו 90 יום לפני חמש שנים. הם עוברים על
החוק. היום, דרך אגב, הם עוברים על החוק.

רויטל סויד (המחנה הציוני):

שאת אמורה להגן על החיילים שלנו. על הילדים שלנו. את אמורה להגן עליהם.

ענת ברקו (הליכוד):

אני, תאמיני לי, יודעת מה אני אמורה.

רויטל סויד (המחנה הציוני):

בדיוק.

ענת ברקו (הליכוד):

שירתתי 25 שנה בצבא. אני יודעת מה צריך - - -

רויטל סויד (המחנה הציוני):

מצוין.

היו"ר דוד ביטן:

אני רוצה לשמוע. מי זה נציג משרד הביטחון.

גל כהן:

אני.

היו"ר דוד ביטן:

בבקשה.

גל כהן:

עורך הדין גל כהן, נציג הלשכה המשפטית במשרד הביטחון.

אני תיכף אתן לצבא להתייחס ספציפית לטענות שעלו, אבל לפני זה אני רוצה למקד
את הדיון במה שאנחנו מדברים עליו עכשיו. אנחנו מדברים עכשיו על נושא שנקרא
נושא חדש. השאלה שמונחת בפני הוועדה היא האם מדובר בנושא חדש – מה שעלה
בוועדת הפנים והגנת הסביבה.

מה שקורה זה שבוועדת הפנים והגנת הסביבה מבקשים להכניס עכשיו לנוסח החוק,
שיעלה לקריאות שנייה ושלישית, משהו שלא היה בהצעת החוק המקורית. מה שמבקשים
עכשיו להכניס להצעת החוק, לאשר לקריאות שנייה ושלישית, זה הרחבה משמעותית
של חוק הגנת הסביבה (סמכויות הפיקוח).

מה שמבקשים להכניס עכשיו - - -

היו"ר דוד ביטן:

זה אותו חוק אבל?

שולי מועלם-רפאלי (הבית היהודי):

לא.

גל כהן:

לא, לא, זה חוק אחר.

היו"ר דוד ביטן:

לא. זה תיקון של אותו חוק שמתייחסים אליו?

גל כהן:

לא. בתיקון לחוק ההדברה, שהם עובדים עליו, מכניסים תיקון בחוק הגנת הסביבה
(סמכויות אכיפה ופיקוח) שיש לו השלכה מז'ורית על כל הנושא של הגנת הסביבה
ועל כל הטיפול והסמכויות בנושא של הגנת הסביבה. זה משפיע על 25 חוקים
אחרים, אדוני. ולכן מדובר פה בשינוי שמבחינת שר הביטחון, מבחינתנו, זה
שינוי מהותי, ולכן מדובר פה בנושא חדש.

קריאה:

זה שינוי שאנחנו - - -

ענת ברקו (הליכוד):

אבל מה היה החוק מלכתחילה? - - -

רויטל סויד (המחנה הציוני):

לא, בחוק היה בהסכמה. עכשיו זה בהתייעצות.

היו"ר דוד ביטן:

היועץ המשפטי תומר רוזנר, אני רוצה לשאול אותך: אם זה היה אותו חוק, נגיד
תיקון לחוק הגנת הסביבה (סמכויות אכיפה) ושם ביטלת את חובת ההסכמה, אלא
עשית התייעצות, גם אם זה לא הנושא שהחוק רצה להכיל, זה בסדר.

תומר רוזנר:

זה בדיוק מה שקורה.

קריאה:

זה בדיוק הנושא.

תומר רוזנר:

זה בדיוק מה שקורה פה.

היו"ר דוד ביטן:

אבל פה מדובר על חוק אחר לגמרי.

דוד אמסלם (יו"ר ועדת הפנים והגנת הסביבה):

לא.

היו"ר דוד ביטן:

הם אומרים: זה חוק אחר.

תומר רוזנר:

לא, לא, לא.

דוד אמסלם (יו"ר ועדת הפנים והגנת הסביבה):

גם במסגרת ההדברה יש אכיפה.

מרב מיכאלי (המחנה הציוני):

נכון.

דוד אמסלם (יו"ר ועדת הפנים והגנת הסביבה):

אתה מבין?

מרב מיכאלי (המחנה הציוני):

כן.

היו"ר דוד ביטן:

אני שאלתי את היועץ המשפטי תומר רוזנר.

מרב מיכאלי (המחנה הציוני):

להחליף מהסכמה להתייעצות זה לא נושא חדש.

היו"ר דוד ביטן:

היועץ המשפטי תומר רוזנר, אני רוצה להבין ממך, אם זה לא אותו חוק, אלא חוק
שמתייחס להדברה, איך אתה יכול להחיל את זה על חוק אחר ולעשות שינוי - - -?

קריאה:

25 חוקים אחרים.

תומר רוזנר:

החוק הזה, חוק הדברת המזיקים באדם, עוסק בשני סעיפים שלו, בהרחבה רבה,
בנושא התחולה על מערכת הביטחון, וגם מתקן את החוק שבו אנחנו עוסקים, שעל
התיקון העקיף שלו מדובר כאן, שהוא חוק הגנת הסביבה (סמכויות פקחים). החוק
שם מדבר על כל סמכויות האכיפה ומרחיב אותם על כל חוקי הגנת הסביבה.

לדעתנו, מכיוון שיש פה שני סעיפים שמתייחסים למערכת הביטחון באופן מובהק
בחוק הזה; יש תיקון עקיף לחוק הראשי של הגנת הסביבה (סמכויות פקחים); יש
התייחסות לנושא של מערכת הביטחון ולתחולה שלה; אנחנו סבורים שלא מדובר כאן
בנושא חדש.

היו"ר דוד ביטן:

תגיד לי, נציג משרד הביטחון, מה היה קורה אם הוועדה הייתה מחליטה לתקן את
ההסכמה להתייעצות רק על הנושא הזה של הדברה תברואתית? הייתם מסכימים?

גל כהן:

זה לא יכול להיות, אדוני. זה לא יכול. אי אפשר למקד את זה ספציפית לחוק
הזה.

היו"ר דוד ביטן:

למה? אבל אז זה לא נושא חדש.

גל כהן:

במסגרת החוק הזה יכול להיות שיחליטו מה - - -

היו"ר דוד ביטן:

וגם לטענתכם לא נושא חדש.

גל כהן:

למה? זה כן נושא חדש.

היו"ר דוד ביטן:

כי אם אתם מתייחסים להדברה והם מתייחסים לאכיפה של אותה הדברה, ואומרים: זה
לא יהיה הסכמה אלא התייעצות, אז אנחנו לא יכולים להגיד נושא חדש.

גל כהן:

אי אפשר להפריד, אדוני, את הנושא של הדברה משאר - - - שקשורה להגנת הסביבה
או שקשורה להגנת הסביבה.

היו"ר דוד ביטן:

אז אתם נגד באופן כללי. לאו דווקא בגלל העניין המשפטי.

דוד אמסלם (יו"ר ועדת הפנים והגנת הסביבה):

אתה לא מבין מה קורה פה?

היו"ר דוד ביטן:

נציג הצבא, מה אתה רוצה להגיד?

דוד אמסלם (יו"ר ועדת הפנים והגנת הסביבה):

דרך אגב, זו התשובה. אם אי אפשר להפריד, אז איך זה נושא חדש?

היו"ר דוד ביטן:

לא. אפשר לקבל טענה כשמדובר בחוק אחר, אבל הם גם לא מסכימים על אותו
סעיף - - -

השר להגנת הסביבה אבי גבאי:

ברור. ברור.

דוד אמסלם (יו"ר ועדת הפנים והגנת הסביבה):

לא, זה ברור. אבל הנושא של החוק האחר הוא רלוונטי לחוק הזה – באכיפה.

היו"ר דוד ביטן:

לא, אתה יכול לעשות את זה, במסגרת החוק הזה לעשות תיקון רק לגבי העניין
הזה. זה גם הם לא מסכימים.

דוד אמסלם (יו"ר ועדת הפנים והגנת הסביבה):

נכון.

קריאה:

כן.

גל כהן:

ברגע שהדבר הזה לא היה בהצעת החוק זה נושא חדש.

היו"ר דוד ביטן:

הפרקליטות.

ענבל דה-פז:

טוב. סגן אלוף ענבל דה-פז, סגנית התובעת הצבאית הראשית.

רק חשוב לי להעמיד כמה דברים על דיוקם לעניין הנוהל: טיוטה של הנוהל הזה
שוכבת או יושבת אצל הייעוץ המשפטי של המשרד להגנת הסביבה מאז אוגוסט. מאז
נדחו שלוש פעמים דיונים שנקבעו עם היועץ המשפטי של מערכת הביטחון במטרה
לסכם את הנוהל.

עכשיו, עד כמה שאני מכירה, לא קיבלנו הערות לנוהל הזה, והפער היחיד, בניגוד
למה שנאמר פה, הוא שעמדת מערכת הביטחון היא שאכיפה, דהיינו העמדה לדין
וחקירה, צריכה להיעשות בצבא, כפי שהיא נעשית לגבי כל עניין. כי לצבא יש
מערכת אכיפה משלו. ככל שהדבר הזה מוסכם אפשר היה להתקדם עם הנוהל.

קריאה:

לא - - -

ענבל דה-פז:

אני אסיים ותתקני אותי.

עכשיו, מעבר לזה, מעבר לדברים, קבוע בסעיף 19 באופן מפורש שככל שלא קיימת
הסכמה, ניתן להביא את הדברים להכרעתו של ראש הממשלה. אז אם לא קיימת
הסכמה - - -

דוד אמסלם (יו"ר ועדת הפנים והגנת הסביבה):

נראה לכם שראש הממשלה יעסוק בהדברה עכשיו?

רויטל סויד (המחנה הציוני):

כן. בהדברה של הבסיסים.

דוד אמסלם (יו"ר ועדת הפנים והגנת הסביבה):

אני שואל.

ענבל דה-פז:

אבל זה בדיוק העניין - - -

דוד אמסלם (יו"ר ועדת הפנים והגנת הסביבה):

דרך אגב, לפני כמה שנים זה? לפני כמה שנים החוק הזה?

ענבל דה-פז:

אבל זה בדיוק - - -

דוד אמסלם (יו"ר ועדת הפנים והגנת הסביבה):

שנייה, תעני לי. לפני כמה שנים?

ענבל דה-פז:

אני רוצה לסיים את הדברים שלי, כי לי ניתנה - - -

דוד אמסלם (יו"ר ועדת הפנים והגנת הסביבה):

אבל לפני כמה שנים?

ענבל דה-פז:

רגע. אני לא סיימתי את הדברים וניתנה לי רשות הדיבור.

השאלה הזאת בדיוק, בדיוק ממקמת את הנושא. כי הנושא הוא לא ההדברה. והניסיון
לתקן את סעיף 19 לחוק הגנת הסביבה (סמכויות אכיפה) באמצעות תיקון לחוק
ההדברה, הוא בדיוק עונה לעניין הזה ומסביר למה מדובר בנושא חדש.

רויטל סויד (המחנה הציוני):

אבל זה לא מה שהשר אמר. השר אמר שהוא פנה - - -

היו"ר דוד ביטן:

אז אני אומר משהו אחר.

דלית דרור:

אני מבקשת לתקן את העובדות. אני היועצת המשפטית של המשרד להגנת הסביבה. רק
לתקן את העובדות.

רויטל סויד (המחנה הציוני):

זה בדיוק הפוך ממה שהשר אמר.

ענבל דה-פז:

ממש לא.

היו"ר דוד ביטן:

רגע, רגע. אז אני שאלתי שאלה, את נציג משרד - - -. אני אשאל אותך כנציגת
הפרקליטות: אם היינו רק מתקנים, רק לגבי ההדברה, גם לא הייתם מסכימים.

ענבל דה-פז:

בוודאי שלא, אבל אני אסביר גם למה: כי על אף מה שנאמר פה, ויסביר פה מי
שאחראי על נושא הגנת הסביבה, פקחים בהחלט נכנסים למשרדים וחקירות בהחלט
נעשות, ומועמדים משרתים, חיילים וקצינים, לדין. ולכן השאלה פה היא שאלה
עקרונית שאיננה רלוונטית רק לשאלת ההדברה. וזה בדיוק הטיעון שלנו, שהשאלה
של אכיפה, שהיא לא רק להדברה, היא נוגעת ל-25 חוקים שונים, והיא נוגעת לכל
היבט הגנת הסביבה בצה"ל, צריכה להיקבע באופן שהוא ייעודי לעניין הזה ולא
בחקיקה. בדיוק כמו שאנחנו לא נפרק את זה עכשיו להדברה וביוב וסוגיות נוספות
ואסבסט, ובכל חוק נעשה הסדרה נפרדת.

היו"ר דוד ביטן:

טוב. בבקשה.

דלית דרור:

אנחנו, בעקבות אותו חוק מלפני חמש שנים, ישבנו בסדרה מאוד מאסיבית של
ישיבות עם כל גורמי הביטחון: צה"ל, הוועדה לאנרגיה אטומית, השב"כ, המוסד –
כל מי שהיה רלוונטי. הגענו איתם לסיכומים, אחד לאחד. כבר הייתה הרמת כוסית.
נשאר דבר אחד והוא היחס. המחלוקת הזו הייתה רק עם צה"ל ולא עם שאר גופי
הביטחון. הסעיף היחיד שנותר פתוח זה היחס בין מה שכתוב בנוהל לבין סעיפים
אחרים.

השר להגנת הסביבה אבי גבאי:

היועצת המשפטית דלית דרור, - - - את הפרטים. הפרטים החשובים: ישבנו על זה.
ניסינו להגיע להסכמות.

דלית דרור:

רגע. לא. הנקודה היא שהלכנו אחורה. פתאום קיבלנו נוסחאות עם פערים יותר
גדולים אחרי שכבר נסגר.

השר להגנת הסביבה אבי גבאי:

היועצת המשפטית דלית דרור, תני לי רגע. תני לי.

לא רוצים להגיע להסכמות.

היו"ר דוד ביטן:

עם הצבא קשה להגיע להסכמות. אין מה לעשות.

השר להגנת הסביבה אבי גבאי:

שוחחתי עם שר הביטחון, עם הרמטכ"ל. לא רוצים. נקודה.

דוד אמסלם (יו"ר ועדת הפנים והגנת הסביבה):

אני רוצה להגיד משהו, אדוני היושב ראש.

היו"ר דוד ביטן:

כן, אבל זה לא מקובל - - -

דוד אמסלם (יו"ר ועדת הפנים והגנת הסביבה):

אני לא בא לדון כאן לגבי הנושא הזה של איכות הסביבה. אנחנו עושים את זה
בוועדה אצלי.

היו"ר דוד ביטן:

לא, לא, אתה טועה בגדול. כשמדובר בנושא חדש, אני חייב להיכנס לגופו של
עניין. זה לא רק. כדי להחליט אם זה חדש או לא, אני צריך להיכנס לגופו של
עניין.

דוד אמסלם (יו"ר ועדת הפנים והגנת הסביבה):

אדוני היושב ראש, אם אתה רוצה, אני אעביר לך את כל הנושא לדון פה, כאן,
בוועדה שלך.

היו"ר דוד ביטן:

לא, אל תעביר לי. רק בנושא הזה אני חייב להיכנס.

דוד אמסלם (יו"ר ועדת הפנים והגנת הסביבה):

אבל אני אומר: בגדול, אנחנו דנים כבר מספר ישיבות, וצה"ל לא רוצה להכניס
פקחים לתוך הבסיסים שלו.

היו"ר דוד ביטן:

הבנתי את זה.

דוד אמסלם (יו"ר ועדת הפנים והגנת הסביבה):

רק שנייה. אני רוצה להדגיש עוד הפעם: יש חוק במדינת ישראל. החוק הוא ברור.
לפני חמש שנים חוקק חוק שקבע הכול. רק מה הוא קבע? שתוך 90 יום יותקנו
תקנות. עד היום לא הותקנו התקנות.

היו"ר דוד ביטן:

הבנתי. אבל השאלה אם אתה יכול לתקן את הפגם הזה בדרך הזו?

דוד אמסלם (יו"ר ועדת הפנים והגנת הסביבה):

בוודאי. בגלל שהנושא הזה. תבין, יש פה, מה שנקרא, הנושא האכיפתי, ויש נושא
לפי. כל חוק יש לו את הסעיפים, את הנושא שלו.

היו"ר דוד ביטן:

טוב. ניתן לחברי הכנסת לדבר. הבנו את המסר. הבנתי. הבנתי את המסר. הבנתי את
המסר.

מה שאני רוצה, קודם כל, להסביר לך שבנושא חדש, אני נכנס לגופו של עניין כדי
לדעת על מה מדובר. אם אני לא יודע על מה מדובר, אז איך אני אחליט.

כן.

רויטל סויד (המחנה הציוני):

טוב, יש פה סיטואציה שהיא מאוד-מאוד נקודתית. נכון שהיא מדברת לכאורה אולי
על החלה, על מספר חוקים, אבל בסופו של דבר היא מאוד-מאוד נקודתית. והשאלה
שמתבקשת עכשיו היא האם התקנות יותקנו בהסכמת שר הביטחון או בהתייעצות עם שר
הביטחון.

גל כהן:

וראש הממשלה.

רויטל סויד (המחנה הציוני):

סליחה?

גל כהן:

וראש הממשלה. כי יש גם דברים שראש הממשלה אחראי עליהם.

רויטל סויד (המחנה הציוני):

אוקיי. באמת נמתין לראש הממשלה, מעניין לאן נגיע. חמש שנים זה - - -

וכשאנחנו מדברים על ניואנס כזה, אז השאלה אם זה בהסכמה או בהתייעצות – זה
לא יכול להיות בשום דרך וצורה שהיא נושא חדש.

עכשיו, מה אנחנו מדברים פה? מה בעצם? שר הביטחון בא ואומר: אנחנו מדברים פה
על הרחבה שמדברת על כל הפיקוח והאכיפה על דיני הסביבה, וזה חורג ממה
שלכאורה היה צריך להיות – הפיקוח על תחום ההדברה התברואתית. אבל זה איננו
נכון. מכיוון שהחוק שאנחנו מדברים בו הוא חוק מאוד-מאוד ברור, והסעיף נמצא
בתוך החוק, וזה לא בא להרחיב שום דבר לתחומים רחבים יותר. זה בסך הכול
מדבר: האם התקנות יותקנו בהסכמה או בהתייעצות.

עכשיו, כשאומר השר אבי גבאי - - -

היו"ר דוד ביטן:

אבל לגבי כל הפיקוח. לאו דווקא על זה.

רויטל סויד (המחנה הציוני):

שנייה. שנייה.

כשבא ואומר שר, בא ואומר: ניסיתי. לא רק חמש שנים, ניסיתי גם עכשיו. ניסיתי
לשבת עם זה וניסיתי לשבת עם זה וניסיתי לשבת על זה, וזה לא הולך. עכשיו,
המשמעות היא בסך הכול איך הפיקוח הזה ייראה. אז יתקין את התקנות, והתקנות
יהיו בהתייעצות. ואם באמת יש מה לומר, אז יבואו ויישבו ביחד, וייכנס מפקח
וייפקח.

מה שאת דיברת, וזה לגבי הניואנס של איך תהיה ההעמדה לדין, באיזה אופן. אם
אני מבינה, תתקני - - -

דלית דרור:

אנחנו לא התנגדנו לעניין הזה, של איך יועמדו לדין. אנחנו יודעים שיש חש"ץ
בצה"ל.

רויטל סויד (המחנה הציוני):

בדיוק. תתקני אותי. בדיוק. בדיוק. אז תתקני אותי אם אני טועה. ואם הבנתי
נכון, הנושא הזה שהעסיק אותך והטריד אותך, לגבי העמדה לדין. זה נשאר במסגרת
בית הדין הצבאי. וזה לא מה שיוצא - - -

ענבל דה-פז:

לא. לא. זה בדיוק העניין. לא, לא, בפירוש לא. אז אני מבקשת לתקן: סעיף 19,
התיקון לסעיף 19 כלל לא היה בהצעת החוק. עכשיו, זה לא ניואנס. זה לא שקודם
היה סעיף שביקשו לחוקק בהסכמה ועכשיו משנים להתייעצות. לא. לא היה בכלל
דיון בסעיף 19, ועכשיו, לפתע, - - -

רויטל סויד (המחנה הציוני):

זה לא משנה אם היה דיון או לא.

ענבל דה-פז:

בוודאי שכן. כי זו המהות של נושא חדש.

רויטל סויד (המחנה הציוני):

לא. סליחה. לא משנה. לא, זה לא משנה בכלל – זה היה בהסכמה ועכשיו זה
בהתייעצות, עם כל הכבוד.

גל כהן:

אבל זה לא היה – לא - - - ולא בהכנת החוק.

ענבל דה-פז:

לא, אבל זה לא היה בחוק.

רויטל סויד (המחנה הציוני):

לגבי נקודה מאוד-מאוד. המשך ישיר של תיקון החקיקה הזה.

גל כהן:

אבל איך אפשר - - -?

היו"ר דוד ביטן:

הם טוענים - - - שזה מהותי.

רויטל סויד (המחנה הציוני):

אתם לא יכולים להחריג את משרד הביטחון, באיזשהו אופן, מהחלה על כל מדינת
ישראל, רק לא על משרד הביטחון. מה קרה?

גל כהן:

אבל איך אפשר לדעת על משהו שלא היה בהצעת החוק - - - בהכנה לקריאה ראשונה?
הוא לא נושא חדש.

היו"ר דוד ביטן:

הם טוענים אבל שזה שינוי מהותי - - -

רויטל סויד (המחנה הציוני):

לא, זה בכלל לא שינוי מהותי. וכשיושבים בישיבה בוועדת הפנים והגנת הסביבה,
ונמצאים כל המדבירים וכל הגופים וכל הארגונים - - -

דוד אמסלם (יו"ר ועדת הפנים והגנת הסביבה):

מה זה משנה? אולי נביא את כל הנושא לפה, לוועדת הכנסת.

רויטל סויד (המחנה הציוני):

יושבים פה כל הארגונים, וכולם יושבים וכולם מחילים עליהם את החוק. אז משרד
הביטחון, באיזשהו אופן, אמור להיות חריג בנקודה הזאת? למה? מדוע?

ענבל דה-פז:

אבל זה לא הסעיף.

רויטל סויד (המחנה הציוני):

ולמה? בסופו של דבר, זה החיילים שלנו. כמו שאנחנו מגנים על הילדים בגני
הילדים ועל האזרחים בדירות, אנחנו רוצים גם להגן על החיילים בבסיסים. זה
בדיוק באותה מידה. ולא יכול להיות שתהיה פה איזושהי אכיפה סלקטיבית בנקודה
הזאת.

היו"ר דוד ביטן:

כן.

ענת ברקו (הליכוד):

קודם כל, אנחנו, כולנו, בעד איכות הסביבה. וכבוד השר, וגם יושב ראש ועדת
הפנים והגנת הסביבה, אנחנו, כולנו, בעד איכות הסביבה, ואני מניחה שגם צה"ל.
יש אפילו ועדות בתוך תה"ל שעוסקות באיכות הסביבה.

היו"ר דוד ביטן:

צה"ל התנגד. אי אפשר להגיע איתו אף פעם להסכם, עם צה"ל.

דוד אמסלם (יו"ר ועדת הפנים והגנת הסביבה):

כאן המחלוקת שלי איתך. ברמה העקרונית.

ענת ברקו (הליכוד):

יחד עם זה, גם כשעושים את הדברים, הכניסה למחנות צבא בשביל להכניס פקחים של
איכות הסביבה – מחר יכניסו פקחי תעבורה לתת דו"חות בבסיסי צה"ל או כל מיני
דברים כאלה. בכל זאת, היחידות הן יחידות שהן מוגנות. זה אף פעם לא בדרג של
רס"ר.

דלית דרור:

זה פקחים שיש להם סיווג וקיבלו אישור מיוחד.

דוד אמסלם (יו"ר ועדת הפנים והגנת הסביבה):

אז את מציעה להוציא את צה"ל מחוץ לכל המסגרת? זה בדיוק מה - - -

ענת ברקו (הליכוד):

לא. זה אף פעם לא בדרג של רס"ר. זה אף פעם לא בדרג של רס"ר. צריך להגיד את
הדברים ולשים אותם על דיוקם. ואני חושבת שיש גם, צריך להשאיר את שיקול הדעת
ולא "לנעול" את זה בחוק, שבאיזשהו אופן יהפוך את חיילי צה"ל לעברייני איכות
סביבה או דומה.

רויטל סויד (המחנה הציוני):

מה זה "לא לנעול בחוק"? זה כבר "נעול" בחוק. זה כבר "נעול" בחוק. על מה את
מדברת? וטוב שיש חוק.

ענת ברקו (הליכוד):

לא, אני מדברת על התוספת הזאת. אני מדברת על התוספת הזו.

רויטל סויד (המחנה הציוני):

את אומרת - - - הנושא הזה?

ענת ברקו (הליכוד):

על התוספת הזו, שאז גם באמת יחליטו האם, כמו שסגנית - - -

רויטל סויד (המחנה הציוני):

זו לא תוספת, זה קיים בחוק. זו לא תוספת, אבל זה קיים בחוק. אבל את טועה.
אבל את טועה. את טועה.

ענת ברקו (הליכוד):

אני גם חושבת שמה שהציגה כאן סגנית הפצ"ר, שבמובן הזה, ולא מדברים כאן על
בתי דין, כפי שנאמר; גם כל דבר שאנחנו הופכים אותו לעבירה בתחום הצבא או
שלא בתחום הצבא, יש כאן בעיה. ואם זה נושא חדש, למה לא לקחת אותו ברצינות
ולדון עליו בנפרד? ולהוסיף אותו, אם צריך או לא צריך - - -

היו"ר דוד ביטן:

כי כל נושא בכנסת, אם אנחנו נחכה לממשלה וכולי, ייקח שלוש שנים.

ענת ברקו (הליכוד):

אבל לדון בו. לא, בכלל. להציע - - - לא לעשות חקיקה.

היו"ר דוד ביטן:

ופה זו הזדמנות אולי לפתור את הבעיה אחת ולתמיד.

ענת ברקו (הליכוד):

צריך לעשות - - -

גל כהן:

זו הזדמנות, אבל זה לא המקום. צריך לתקן את חוק הגנת הסביבה (סמכויות אכיפה
ופיקוח) ולא דרך חוק עקיף, דרך חוק אחר, לבוא ולנסות דרך חריץ, לנסות ולתקן
את החוק העיקרי.

היו"ר דוד ביטן:

אז אמרתי: בנושא תברואה, אתם מוכנים שייתקנו? אתם גם לא מוכנים.

גל כהן:

אבל זה משהו שמצריך - - -

היו"ר דוד ביטן:

תראה, אם אתם הייתם טוענים נכון, הייתם צריכים להגיד: זה נושא חדש לעניין
חוקים אחרים; אבל לגבי החוק הזה, זה לא נושא חדש. אז זה כבר בסמכות ועדת
הפנים והגנת הסביבה.

רויטל סויד (המחנה הציוני):

נכון. זה גם - - -. זה לבוא בחוסר - - -, לצורך העניין.

היו"ר דוד ביטן:

אבל אתם לא אומרים את זה כי אתם מתנגדים לעיקרון. אתם לא מתנגדים לנושא חדש
או לא.

גל כהן:

אנחנו לא מתנגדים לעיקרון - - -

היו"ר דוד ביטן:

רגע. הוא הצביע כמה פעמים. בבקשה.

אייל עזרא:

סגן אלוף אייל עזרא. אני ראש המינהל להגנת הסביבה בצבא, שזה תפקיד שהוא
יושב במטה הכללי עם אחריות על כל הצבא לטיפול בנושא הזה.

אני רוצה להגיד פה, פחות לעניין הדיון המשפטי הטכני פה, אלא פשוט איך זה
עובד בחיים. נשמעו פה אמירות כאילו שארבע או חמש שנים, בגלל שאין פה הגעה
לנוהל מוסכם, אז אין בעצם אכיפה על צה"ל. זה ממש, אבל ממש לא נכון. אנחנו,
במסגרת - - -

היו"ר דוד ביטן:

אז מי אוכף?

אייל עזרא:

אז אני אסביר.

אנחנו הסמכנו 42 פקחים של המשטרה הירוקה ונתנו לכולם אישורי כניסה לכל
מחנות צה"ל. ומי שלא מאפשר כניסה לפקח כזה עומד לדין. אין מצב שאחד מ-42
האלה – ואני מוכן פה להתמודד עם כל נתון וכל עובדה – שיש פקח שביקש להיכנס
לאיזשהו מחנה, וסורב או לא נכנס. ואם זה קרה - - -

השר להגנת הסביבה אבי גבאי:

או עוכב. - - - עוכב עד שמתקנים - - -

דלית דרור:

ביקורות פתע אי אפשר לעשות.

היו"ר דוד ביטן:

רגע. אבל, אתה יודע, כבוד השר, מה שהוא אומר זה הפוך ממה שאמרת.

השר להגנת הסביבה אבי גבאי:

לא. לא.

היו"ר דוד ביטן:

מה?

השר להגנת הסביבה אבי גבאי:

ממש לא.

היו"ר דוד ביטן:

אתה אומר: אני לא נכנס - - - אישור להיכנס.

השר להגנת הסביבה אבי גבאי:

- - - בחיים לא אמרתי דבר כזה.

דוד אמסלם (יו"ר ועדת הפנים והגנת הסביבה):

דרך אגב, אתה היית בדיון שאני עשיתי?

אייל עזרא:

- - -

דוד אמסלם (יו"ר ועדת הפנים והגנת הסביבה):

אתה היית?

אייל עזרא:

- - -

דוד אמסלם (יו"ר ועדת הפנים והגנת הסביבה):

היה שם איזה מישהו וקם ואמר שזרקו את הפקח שלו – למה לא ענית?

אייל עזרא:

- - -

דוד אמסלם (יו"ר ועדת הפנים והגנת הסביבה):

למה לא אמרת שלא היה?

אייל עזרא:

קודם כל, ודאי שאמרתי. אבל כל הדיון שם היה כולו - - -

דוד אמסלם (יו"ר ועדת הפנים והגנת הסביבה):

היה שם משהו עובדתי, שקם מישהו מהמשרד ואמר: זרקו שני פקחים.

אייל עזרא:

אנחנו לא חוזרים אחורה. אני - - -

רויטל סויד (המחנה הציוני):

אז אם אתם אומרים שהפקחים נכנסים, מה הבעיה שלכם - - - בהתייעצות?

דוד אמסלם (יו"ר ועדת הפנים והגנת הסביבה):

אז למה אתה אומר שלא? הרי - - - הגיעו. למה לא קמת ואמרת שלא זרקו?

רויטל סויד (המחנה הציוני):

אבל סליחה. אבל אם אתם אומרים שאין לכם בעיה שהפקחים נכנסים, אז מה הבעיה
שלכם שיתוקנו התקנות? אם הכול באמת פתוח - - -

אייל עזרא:

- - - את הבעיה - - -

ענבל דה-פז:

כי התקנות לא עוסקות רק בכניסת פקחים. הן עוסקות בהיבטים רחבים של איך
חוקרים, ואיך מקבלים החלטה, ומי מקבל החלטה, ואיך מעמידים לדין. לא מדובר
פה בסעיף אחד שהוא סעיף כניסת הפקחים. ולכן זה גם לא משהו שאפשר לעשות אותו
רק בהתייעצות, כשמוציאים את שר הביטחון, שהוא גם אמון, כן, על הגנה של
חיילים. גם אני לא נהנית להסתובב בבסיסים אם מסתובבים שם דברים. בסוף גם
אני משרתת בבסיסים האלה. האינטרס הוא אותו אינטרס. אבל אנחנו גם אמונים על
איך מנהלים את האכיפה כלפי החיילים. זה התפקיד שלי.

רויטל סויד (המחנה הציוני):

אז איך את מסבירה את העובדה שאתם אפילו לא מוכנים לתקן את החוק הספציפי
הזה? אם זה מה שמפריע לך. אתם לא יכולים להגיד - - -

ענבל דה-פז:

אני אסביר: כי הטעות לגבי הסעיף הזה, זה שהסעיף הזה איננו עוסק בהדברה. הוא
לא עוסק בהדברה תברואתית. הוא לא עוסק בכניסת פקחים. הוא עוסק באכיפה
בצה"ל. זה בדיוק העניין, וזה בדיוק הפער שבין הסעיף הזה ומה שהוא מנסה
לעשות - - -

רויטל סויד (המחנה הציוני):

באכיפת ההדברה.

ענבל דה-פז:

לא.

רויטל סויד (המחנה הציוני):

אכיפת ההדברה. לא באכיפת - - -

ענבל דה-פז:

לא. לא. זה בדיוק העניין. הוא לא עוסק באכיפת ההדברה.

קריאה:

לא רק. לא רק ההדברה.

ענבל דה-פז:

ואם לא מקבלים את דבריי - - -

דלית דרור:

ומה העמדה שלכם לגבי אכיפת הדברה?

ענבל דה-פז:

העמדה שלנו לגבי אכיפה, ויהא זה הדברה ויהא זה ביוב ויהא זה כל דבר שחוסה
תחת הנושא של הגנת הסביבה, היא שנדרש לתקן פה נוהל בהסכמה עם המשרד להגנת
הסביבה. אנחנו כבר לא מגיעים להסכמה. אבל כבר הלכנו, בנוהל שהצענו, מרחקים
כבירים, לרבות זכויות ערעור ולרבות חקירות משותפות עם מצ"ח. אין לנו אינטרס
לחסום את הדברים האלה. אנחנו לא עושים את זה. יש אנשים שזה תפקידם בצה"ל.
ואם יאפשרו אז הוא גם יסביר מה נעשה. ויש נתונים על האכיפה, לרבות העמדות
לדין. אבל הסעיף הזה לא עוסק לא בהדברה ולא עוסק רק בכניסת פקחים. הוא מנסה
לתקן את הנוהל שנוגע לכל האכיפה. אכיפה זה דבר מורכב. אכיפה זה דבר שהוא
שלם. ולכן אי אפשר להסכים לו. כי באותה מידה שאני לא יכולה להסכים על זה
בכל אחד מ-25 החוקים האחרים. הנושא של אכיפה צריך לידון לגבי כל היבטי הגנת
הסביבה.

היו"ר דוד ביטן:

טוב, רבותיי. מי אתה?

גיא:

לי קוראים גיא. אני נציג הממונה על הביטחון במערכת הביטחון – המלמ"ב.
ברשותך, אני רוצה להגיד כמה מילים בנושא הזה: הנוהל הזה כבר עומד, לפחות
אני מכיר אותו מתחילת תפקידי הנוכחי, ארבע שנים לפחות. מבחינתנו, אנחנו
סיימנו לעבור על הנוהל והסכמנו עליו מזה ארבע שנים. אנחנו כבר יכולנו לפני
ארבע שנים לחתום על הנוהל בלי שום סייג. כמובן אחרי סדרה של דיונים שהיו,
הגענו לעמק השווה, ומבחינתנו אפשר היה לחתום על הנוהל. משום מה, המשרד
להגנת הסביבה התעקש, במשך ארבע שנים, להחיל נוהל אחד על כל גופי מערכת
הביטחון.

עכשיו, הייתה מחלוקת בין המשרד להגנת הסביבה לצה"ל, שעדיין מונחת על השולחן
וטרם יושבה. אנחנו ממתינים בסבלנות. ממתינים בסבלנות עד שהמשרד להגנת
הסביבה יואיל בטובו לסיים את הנוהל. מבחינתנו, הדבר הזה מקובל. ומבחינתנו,
אין לנו בעיה להפריד את הנוהל, כך שהמשרד להגנת הסביבה יגבש נוהל ייחודי
מול כל אחד מגופי מערכת הביטחון, כולל מול צה"ל בנפרד.

לצערנו, יש בנוהל מנגנון הכרעה שלא מומש עד כה, שזה פנייה לראש הממשלה.
ואני רוצה להסביר פה את - - -

דלית דרור:

היו גם פניות לראש הממשלה בקדנציות קודמות. הן לא עזרו.

גיא:

עכשיו, יש פה איזון בין האינטרסים, שהוא מחויב המציאות. אני חושב שלא יכול
להיות שבכל מה שנוגע להחלת חוקי הגנת הסביבה על גופי מערכת הביטחון, הגורם
היחיד שישקול את כל מכלול הנתונים זה השר להגנת הסביבה. בכל מה שנוגע
לכניסה למתקנים מסווגים ורגישים של מערכת הביטחון, בכל מה שנוגע לפקח שנכנס
עכשיו לתוך גוף ביטחוני רגיש - - -

היו"ר דוד ביטן:

אתה אומר: בואו נפצל את זה. אנחנו חוזרים על עצמנו, רבותיי.

השר להגנת הסביבה רוצה להגיד משהו?

השר להגנת הסביבה אבי גבאי:

אני רק רוצה לומר שבואו נשים את הדברים בפרופורציות: בסוף זה לקבוע נוהל
בהתייעצות עם שר הביטחון. אף אחד פה לא קובע פה הנחיות - - -

היו"ר דוד ביטן:

אבל התייעצות זה לא. אתה מתייעץ וזהו.

השר להגנת הסביבה אבי גבאי:

אדוני היושב ראש, אתה יודע איך זה הרי התייעצות.

היו"ר דוד ביטן:

אני יודע איך זה. אבל אתה יודע.

השר להגנת הסביבה אבי גבאי:

אתה לא באמת יכול לעשות משהו כשהצד השני לא מסכים. אז זה בסך הכול לעשות
התייעצות. אבל אחד פה לא, מחר בבוקר, שולח נוהל לצבא ואומר: לא משנה מה, זה
הנוהל שלכם. פרופורציות.

יואב בן צור (ש"ס):

אז למה אתה צריך להפוך את זה להתייעצות? תעשה בהסכמה. מה ההבדל?

השר להגנת הסביבה אבי גבאי:

לא מצליחים.

רויטל סויד (המחנה הציוני):

כי הם לא יושבים. כי הם לא יושבים. זה יחייב את זה.

דוד אמסלם (יו"ר ועדת הפנים והגנת הסביבה):

חמש שנים. הרי למה זה לא קורה חמש שנים? חמש שנים זה לא קורה.

היו"ר דוד ביטן:

חבר הכנסת ישראל אייכלר.

ישראל אייכלר (יהדות התורה):

אדוני היושב ראש, אני שומע פה את הדיון, שחמש שנים כבר לא הגיעו להסכמות.

היו"ר דוד ביטן:

לא, הגיעו על הרוב. נשאר עוד - - -

דוד אמסלם (יו"ר ועדת הפנים והגנת הסביבה):

לא, לא, לא. לא עם הצבא.

ישראל אייכלר (יהדות התורה):

אז השאלה היא כזאת: האם אפשר לכתוב בהסכמתו של השר ולהגיד: אנא מכם, עד זה
וזה, עד תאריך זה וזה או עד - - -

היו"ר דוד ביטן:

לא, זה חוק - - -

תומר רוזנר:

זה מה שהחוק אמר, לפני חמש שנים.

ישראל אייכלר (יהדות התורה):

לא, לא. עד חודש, עד חודשיים, עד שנה, עד חצי שנה.

תומר רוזנר:

ברור. זה החוק המקורי.

ישראל אייכלר (יהדות התורה):

כי אני אגיד לך למה: אני חושב על כל אלף הדברים שהצבא צריך אישור של שר
הביטחון, באלף דברים. ודווקא בשביל איכות הסביבה והדברה – שם אין סמכות לשר
הביטחון על דברים? משטרה שרוצה להיכנס לא יכולה להיכנס בלי הסכמת שר
הביטחון או כל גורם אחר. דווקא איכות הסביבה – כל אחד יכול להיכנס לבסיסים
של הצבא בלי הסכמת השר? זה נראה מוזר. אלא אם כן - - -

דלית דרור:

לא כל אחד. זה פקחים שהוסמכו וניתן להם אישור ספציפי לכל אחד.

היו"ר דוד ביטן:

לא, זה פקחים - - - לזה. שיש להם אישור להיכנס לבסיסי הצבא.

רויטל סויד (המחנה הציוני):

לא כל אחד יכול להיכנס.

ענת ברקו (הליכוד):

אבל אומרת - - -

רויטל סויד (המחנה הציוני):

אין ספק שהפקחים הספציפיים יכולים להיכנס. השאלה היא מה הם יראו, מה אפשר
לתקן, - - -, מה הנהלים.

דלית דרור:

הם לא יכולים לעשות ביקורת פתע.

היו"ר דוד ביטן:

רק מורשים, חבר הכנסת ישראל אייכלר. לא כל אחד.

ישראל אייכלר (יהדות התורה):

זה לא אורניום. לא מדובר - - -

ענת ברקו (הליכוד):

איזה סוג יחידה ואיזה - - -

רויטל סויד (המחנה הציוני):

צריך לחשוב על כל אלפי החיילים שנמצאים במצב תברואתי שמזיק להם.

קריאה:

אבל יש יחידות שדואגות לזה. יש גופים של הצבא. זה לא - - -

ישראל אייכלר (יהדות התורה):

חברת הכנסת רויטל סויד, לא מדובר פה על בדיקות פתע לראות אם יש שם אורניום.
סך הכול מדובר פה לראות באמת אם זה בסדר. ואומר הנציג של הצבא שנותנים
אישורים – לכמה? 42?

אייל עזרא:

42 פקחים.

ישראל אייכלר (יהדות התורה):

אז אם יש איזו אי הסכמה אפשר להגיד: עד כך וכך צריך להביא הסכמה של השר.
אבל בלי הסכמת השר, לא שמעתי את משרד - - -

היו"ר דוד ביטן:

חבר הכנסת דוד אמסלם, אתה רוצה - - -?

דוד אמסלם (יו"ר ועדת הפנים והגנת הסביבה):

תראה, האמת היא שאני לא כל כך מבין על מה הוויכוח.

קריאה:

בדיוק.

ישראל אייכלר (יהדות התורה):

בדיוק.

דוד אמסלם (יו"ר ועדת הפנים והגנת הסביבה):

בגדול, הצבא, בגדול – אני הסברתי. הרי אני עשיתי כבר כמה דיונים בנושא.
הצבא היה אמור להסדיר את הנושא לפני חמש שנים על פי חוק. יש חוק. תבינו,
רבותיי. הצבא עכשיו, החוק אומר - - -

אלעזר שטרן (יש עתיד):

אבל הצבא אמר - - -. אז זה לא נכון - - -

דוד אמסלם (יו"ר ועדת הפנים והגנת הסביבה):

מה?

אלעזר שטרן (יש עתיד):

הם אמרו שהם לפני ארבע שנים היו מוכנים.

השר להגנת הסביבה אבי גבאי:

- - -

דוד אמסלם (יו"ר ועדת הפנים והגנת הסביבה):

שנייה, אני מסביר. הצבא, על פי החוק, היה צריך, היו לו 90 יום להסדיר את
הנושא. 90 יום. הם לא מסדירים. עכשיו, תראה: יש פה איזו הגנה של כאילו
הצבא, מי שהיה בצבא נוגע בצבא, מגנים על הצבא. יש פה בעיה של איכות סביבה.
אני אתן דוגמה: אני ראיתי תמונות שהוצגו בוועדה – אסבסט בתוך בסיסי צה"ל;
ביוב זורם בתוך בסיסי צה"ל. בא הפקח להיכנס, בא הפקח - - -

היו"ר דוד ביטן:

מה, אז הרס"ר שבבסיס לא דואג - - - את הביוב?

קריאה:

כן. כן. כן.

דוד אמסלם (יו"ר ועדת הפנים והגנת הסביבה):

אז אני מסביר. אני מסביר. לא. אז אני מסביר לך: יש בסיסים שלא.

קריאה:

כן. כן. וצריך לפקח על זה.

דוד אמסלם (יו"ר ועדת הפנים והגנת הסביבה):

עכשיו, בא אותו פקח, אומר: רבותיי. בא הממונה על הפיקוח באיכות הסביבה
ואומר: רבותיי, הפקח שלי, זרקו אותו. עכשיו, אני שואל שאלה כזאת, ואני
בעניין הזה יש לי את העמדה שלי, אבל אני אכבד כל עניין: אם אתם חושבים
שהצבא הוא חסין מהביקורת האזרחית, בנושאים האזרחיים האלה, של איכות הסביבה,
אז תגידו.

היו"ר דוד ביטן:

לא, זאת לא השאלה.

השר להגנת הסביבה אבי גבאי:

לא חסין. הוא מחליט מה כללי הביקורת.

דוד אמסלם (יו"ר ועדת הפנים והגנת הסביבה):

לא, אני שואל. הוא מחליט.

עכשיו, מה קרה? המציאו פה איזה מנגנון - - -

היו"ר דוד ביטן:

אני מסכים איתך שהוא לא חסין. אין ויכוח.

דוד אמסלם (יו"ר ועדת הפנים והגנת הסביבה):

עכשיו, היות ובעצם שר הביטחון לא מסכים, אז ממילא אין תקנות.

אלעזר שטרן (יש עתיד):

השאלה למה הוא לא מסכים.

דוד אמסלם (יו"ר ועדת הפנים והגנת הסביבה):

לא חשוב – לדבר. יש לו בעיות אחרות.

היו"ר דוד ביטן:

אתה לא מבין שאי אפשר - - - את התקנות בגלל שהוא לא מסכים? יש לו זכות וטו.

קריאה:

הוא לא מסכים - - -

אלעזר שטרן (יש עתיד):

אבל השאלה למה התקנות נמצאות. גם משרד הבריאות לא - - -

דוד אמסלם (יו"ר ועדת הפנים והגנת הסביבה):

עכשיו, אני מאמין שצה"ל, עם המגבלות שלו, הוא כמו כל גוף במדינת ישראל.
ואמרתי: יש לו מגבלות, שגם פה הן מוסדרות בחוק. כמו שאמרת: זה לא כל פקח,
זה רק פקחים מורשים, זה רק באזורים מסוימים וכולי. אבל אם אתם רוצים להחריג
את הצבא, כאילו הוא חוץ מהמדינה; הוא מתנהל בדלת האחורית. שיש שם חיילים
שלנו, שאף אחד לא יודע מה קורה איתם – בסדר.

אייל עזרא:

לא, זה לא נכון.

ענת ברקו (הליכוד):

מה זה: "אף אחד לא יודע מה קורה איתם"?

היו"ר דוד ביטן:

רבותיי, אני הסברתי.

ענת ברקו (הליכוד):

מה זה? כאילו, מה. - - -

דוד אמסלם (יו"ר ועדת הפנים והגנת הסביבה):

אז אני מודיע לך שיש שם עבירות תברואתיות קשות. אני מודיע לך. ברמת העובדה.

ענת ברקו (הליכוד):

אוקיי. אז תגיד. אז יש כאן סגן אלוף - - -

דוד אמסלם (יו"ר ועדת הפנים והגנת הסביבה):

אבל כנראה שגם סגן האלוף הזה צריך לעשות עליו פיקוח.

אלעזר שטרן (יש עתיד):

אבל יש גם הטרדות מיניות - - -

ענת ברקו (הליכוד):

עושים.

דוד אמסלם (יו"ר ועדת הפנים והגנת הסביבה):

מי עושה? דרך אגב, ולמה רק הצבא? למה משרדי הממשלה לא? למה משרד התחבורה
צריך? למה העירייה צריכה? מה, אין לה?

ענת ברקו (הליכוד):

אבל יושב לך כאן נציג המלמ"ב - - - ביחידות שהן - - -. - - - יכול להיכנס?

דוד אמסלם (יו"ר ועדת הפנים והגנת הסביבה):

אני שואל. למה את חושבת? למה לעיריית ירושלים - - -. אני שואל.

ענת ברקו (הליכוד):

אני לא משווה את עיריית ירושלים למחנה צה"ל. אני מצטערת.

דוד אמסלם (יו"ר ועדת הפנים והגנת הסביבה):

בסדר.

ענת ברקו (הליכוד):

- - -

אייל עזרא:

אני ממש מוחה על הדברים האלה. אבל אי אפשר - - -

ענת ברקו (הליכוד):

- - - להגיד את זה.

אייל עזרא:

המחלוקת בנושא הזה היא על העברת סמכויות חקירה והעמדה לדין מחוץ לצבא.
הפקעה של הדבר הזה מהצבא.

קריאה:

אין כזה דבר?

אייל עזרא:

הדבר הזה הוא בבסיס המשפט והמשמעת בצבא, ואי אפשר לעבור עליו. אנחנו אמרנו
שהדבר הזה כבר ארבע שנים. הסיבה היא הסכמת - - -

היו"ר דוד ביטן:

הבנתי את הבעיה. ועל השאר אתם מסכימים? ועל השאר אין בעיה?

אייל עזרא:

אבל אני מסביר.

היו"ר דוד ביטן:

אז רגע, רגע, עצור. אני לא מתכוון להצביע היום. אני נותן למשרד להגנת
הסביבה ולמשרד הביטחון שבוע ימים להגיע להסכמות. זה לא יאה שאנחנו עומדים
עכשיו בין משרד הביטחון לבין המשרד להגנת הסביבה. אני, אישית, נוטה לאיכות
הסביבה, אבל זה לא קשור לנושא החדש. יש פה בעיות משני הצדדים, בואו נגיד
ככה.

יש לכם שבוע ימים להגיע להסכמה. אם לא תגיעו, אנחנו, ביום שני הבא, נקבל
החלטה.

מכלוף מיקי זוהר (הליכוד):

אפשר לומר משהו?

היו"ר דוד ביטן:

סיימנו. אתה רוצה עכשיו? באת בסוף.

מכלוף מיקי זוהר (הליכוד):

אין בעיה. לא צריך.

היו"ר דוד ביטן:

באת בסוף.

מכלוף מיקי זוהר (הליכוד):

- - -

קריאה:

רגע, סיימת?

היו"ר דוד ביטן:

אבל אני כבר סיימתי, סיכמתי.

מכלוף מיקי זוהר (הליכוד):

צודק. מאה אחוז. אחלה יושב ראש.

הישיבה ננעלה בשעה 13:16.
