הכנסת העשרים

מושב שלישי

פרוטוקול מס' 6

מישיבת הוועדה המשותפת לוועדת הכלכלה וועדת הכנסת

להצ"ח השידור הציבורי הישראלי

יום שלישי, י"ג באייר התשע"ז (09 במאי 2017), שעה 12:00

סדר היום:

הצעת חוק השידור הציבורי הישראלי (תיקון מס' 8), התשע"ז-2017

נכחו:

חברי הוועדה:

דוד ביטן – היו"ר

שולי מועלם-רפאלי – מ"מ היו"ר

רוברט אילטוב

יואב בן צור

יוסי יונה

איתן כבל

איילת נחמיאס ורבין

רועי פולקמן

יואב קיש

אלעזר שטרן

חברי הכנסת:

אלי אלאלוף

יעקב פרי

מוזמנים:

  -----------------------------------------------------------------------
  ראש מטה שר התקשורת, משרד התקשורת                    –      רן שיטרית
  --------------------------------------------------- ------ ------------
  עו"ד מחלקה משפטית, משרד התקשורת                     –      ברוריה
                                                             מנדלסון

  עו"ד בלשכה המשפטית, משרד התקשורת                    –      שחר וינברג

  רפרנט בטחון פנים באג"ת, משרד האוצר                  –      אסף וסרצוג

  אגף השכר והסכמי עבודה, משרד האוצר                   –      דורון ספקטור

  מנהלת אגף לתכנון אסטרטגי ומדיניות בנש"מ, משרד רה"מ  –      ד"ר איריס
                                                             נחמיה

  הלשכה המשפטית, נציבות שירות המדינה                  –      עידית ביטמן

  יועמ"ש טלוויזיה חינוכית, משרד החינוך                –      אביגדור דנן

  יושב-ראש המועצה, תאגיד השידור הישראלי               –      גיל עומר

  מנכ"ל זמני, תאגיד השידור הישראלי                    –      אלדד קובלנץ

  סמנכ"ל כספים ותפעול, תאגיד השידור הישראלי           –      רן היילפרן

  משנה למנכ"ל, רשות השידור                            –      רונית בראון
                                                             קניס

  חשב, רשות השידור                                    –      אייל אברהם

  מבקר פנים, רשות השידור                              –      אליעזר
                                                             וחנונו

  חבר ועד אגף הגביה, ועדי עובדים, רשות השידור         –      צוריאל מימון

  יו"ר ועד העובדים בדירוג מח"ר, ועדי עובדים, רשות     –      תמנה עורב
  השידור                                                     

  ועד המח"ר, ועדי עובדים, רשות השידור                 –      אנאל ענת כהן

  יו"ר ועד עובדי אגף הגביה, ועדי עובדים, רשות השידור  –      משה ליזמי

  יו"ר ועד הגג, ועדי עובדים, רשות השידור              –      משה שגב

  יו"ר ועד עיתונות, ועדי עובדים, רשות השידור          –      משה פרטוש

  יו"ר ועד משולב, ועדי עובדים, רשות השידור            –      מירי אדרי

  יו"ר ועד הנדסה רדיו, ועדי עובדים, רשות השידור       –      רונן ששון

  יו"ר אגודת העיתונאים, ועדי עובדים, רשות השידור      –      אחיה גינוסר

  ועד משולב רדיו, ועדי עובדים, רשות השידור            –      אילה בן משה

  ועד עובדים אגף הגביה, ועדי עובדים, רשות השידור      –      דבורה סויסה

  ועד גמלאי רשות השידור, ועדי עובדים, רשות השידור     –      יואל מך

  ראש אגף הפנסיה, ההסתדרות הכללית החדשה               –      מיה פרי
                                                             אלתרמן

  נציג ההסתדרות, הסתדרות החדשה                        –      אלי יריב

  יועצת משפטית, אגודת העיתונאים                       –      לואיז ספורטס

  יושב-ראש ארגון העיתונאים                            –      יאיר
                                                             טרצ'יצ'קי

  שדלן/ית (פוליסי בע"מ), מייצג/ת את תאגיד השידור      –      טל אלוביץ
  הישראלי                                                    

                                                             
  -----------------------------------------------------------------------

ייעוץ משפטי:

אתי בנדלר

אביטל סומפולינסקי

מנהל/ת הוועדה:

לאה ורון

רישום פרלמנטרי:

הילה מליחי

הצעת חוק השידור הציבורי הישראלי(תיקון מס' 8)(תאגיד החדשות)

היו"ר שולי מועלם-רפאלי:

צהריים טובים. לבקשת היושב-ראש, אני אפתח את הישיבה של הוועדה המשותפת
לוועדת הכלכלה ולוועדת הכנסת לדיון בהצעת חוק השידור הציבורי. הנושא הוא:
הצעת חוק השידור הציבורי הישראלי(תיקון מס' 8)(תאגיד החדשות). נפרדנו לשלום
בשעה 04:30 לפנות בוקר. אנחנו מתחילים מהנקודה שבה סיימנו. חבר הכנסת איתן
כבל ינמק את ההסתייגויות שלו.

איתן כבל (המחנה הציוני):

קודם כל, לפני הכול, גברתי יושבת-ראש הוועדה – רונן גליק פה?

קריאה:

לא. אני הנציג מטעמו.

איתן כבל (המחנה הציוני):

אני רוצה לומר בצורה ברורה – רונן התראיין היום בגלי צה"ל, והוא הזכיר שם
רשימה של אישים שיש להם – או אין להם, אין לי מושג – עובדים, בני משפחה, או
קרובים בתאגיד. והוא כלל גם אותי בתוך הרשימה הזאת. אני רוצה להודיע - - -

קריאה:

אין לנו אחריות לגבי מה שהוא מוציא מהפה.

היו"ר שולי מועלם-רפאלי:

חבר הכנסת כבל לא מתכוון, חלילה, לבוא בטענות לאף אחד מהיושבים בחדר הזה.

איתן כבל (המחנה הציוני):

לא, אני לא באתי בטענות. אני שאלתי אם הוא נמצא. כיוון שהוא אמר את זה קבל
עם ועולם, אז אני אומר את זה קבל עם ועולם, זה הכול. לא באתי בטענה. התחלתי
לומר שהוא טען שכמו שאחרים דאגו להכניס את בן משפחתם – אני רוצה לומר כך:
לי אין מושג שיש לי בן משפחה בתאגיד.

יעקב פרי (יש עתיד):

התימנים הם משפחות גדולות.

היו"ר שולי מועלם-רפאלי:

חבר הכנסת כבל, החוק לא היה מאפשר לבן משפחה של חבר כנסת להיות בתאגיד.

גיל עומר:

זה לא מדויק, זה נושא משרה. מעבר לעובדה הזאת, צא ולמד ממה שנאמר עליך לגבי
שאר העובדות.

איתן כבל (המחנה הציוני):

אני רוצה לומר באופן הכי מפורש – זו חוצפה. פשוט חוצפה. בוודאי ובוודאי
כשאני אתמול עד 04:30 לפנות בוקר, יחד עם מיעוט קטן של חברים – פרי,
היושבת-ראש ואחרים, מעטים מאוד – ניסינו 99% מהזמן להוציא עבורכם, עבור
העובדים, את המיטב. לכן אני חושב שזה מיותר. אני לא מתעסק אתו, אני לא
אתעסק אתו, זה גם לא מן העניין. רק היה חשוב לי בעת הזו לומר את הדברים.
ברשותכם, אני רוצה לומר כמה דברים. אני יכול לעבור את כל הרשימה, והיא תהיה
ארוכה מאוד, ואני לא רוצה עכשיו להשחית את הדברים. אבל אני כן רוצה שיורשה
לי לומר, בהרבה פחות זמן מהזמן המקורי שהיה נדרש כדי שאני אעבור פה
דבר-דבר, לומר כמה דברים.

היו"ר שולי מועלם-רפאלי:

אני רק שואלת – האם אלו הסתייגויות אישיות שלך, או הסתייגויות של המחנה
הציוני?

איתן כבל (המחנה הציוני):

הסתייגויות של המחנה הציוני. אתמול – אני רוצה להזכיר – הוקראו - - -

קריאה:

- - -

אביטל סומפולינסקי:

יש בתוך הרשימה הזאת כל חבר כנסת מטעם סיעת המחנה.

איתן כבל (המחנה הציוני):

האם אנחנו גם הצטרפנו לכל - - -

קריאה:

לא.

היו"ר שולי מועלם-רפאלי:

צהריים טובים. הצטרף אלינו חבר הכנסת אלי אלאלוף, יושב-ראש ועדת העבודה,
הרווחה והבריאות.

איתן כבל (המחנה הציוני):

שלום חברנו. ברשותך, אני רוצה לומר בהמשך לדברים שנאמרו. הייתה לי פה רשימה
ארוכה של הסתייגויות, ואני מוותר עליהן, אבל אני בכל זאת רוצה לומר כמה
דברים. גם אם זה יישמע מעט טרחני, אני חייב לומר את הדברים גם בפורום
המצומצם הזה יחסית. אני הרבה שנים בכנסת. למרות שזה לא נראה, אבל אני הרבה
מאוד שנים. תמיד אנחנו אומרים עוד לא היה כדבר הזה. השימוש במשפט הזה, עוד
לא היה כדבר הזה, אתם שומעים אותו הרבה יותר ממה שנדרש. וגם אני מעת לעת
השתמשתי. אבל יש רגעים שכשאתה אומר עוד כדבר לא היה, אז באמת כדבר הזה לא
היה. מתחילתו של העניין ועד סופו של העניין. ואף אחד מאתנו עדיין לא יודע
מה יהיה בסוף העניין. ואני אומר לכם שבטני מתהפכת מהעובדה, אלדד, שאני נדרש
להיות כאן ולהיות שותף למשהו שהוא בלתי מתקבל על הדעת, הוא מוטרף לגמרי,
ואני אומר את זה לחברים שלי. ואני שואל את עצמי – גם אל תוך הלילה, ב-04:15
אתמול, ובדרך חזרה הביתה, בעיניים טרוטות עד כדי סכנת נפשות כדי לנסוע
הביתה – מה זה? מה קורה? למה אני שותף? מי הדמות הזו שמפעילה אותנו, שמשחקת
בנו בצורה שכזו?

יש מישהו שמשחק בכולנו. לא רק בעובדים, גם בנו חברי הכנסת, ומשתמש בנו
באופן גס, בוטה, דוחה, כפי שלא נראה. גם חברי דוד ביטן, במלוא הדרו – וחבל
שהוא לא כאן כי רציתי להגיד את הדברים כשהוא כאן – שנדמה לו שהוא עף על גלי
ההצלחה של עצמו, הוא לא מבין כמה הוא בתהליך של אדם נשלט שלא קובע כלום. כל
מה שאנחנו מנסים לעשות פה זה להוציא עוד טיפה שיפורים. וכשמסתכלים פנימה אל
תוך התהליך הזה לכל אורכו, הדיבור הוא דיבור של עובדים, אבל בפועל, מדובר
רק בדבר אחד – כוח ושליטה. כוח ושליטה ברמה מוטרפת, ברמה שלא הייתה כמוה.
יושבים כאן העובדים ומוצאים את עצמם משלמים מחיר כבד מאוד – אלה מהתאגיד,
ואלה מרשות השידור. חברות וחברים, אתם באותה סירה. כולם באותה סירה. זה
הרגע שמי שלא הבין אותו מלכתחילה, אנחנו מקבלים אותו עכשיו.

קריאה:

כל השידור הציבורי באותה סירה.

איתן כבל (המחנה הציוני):

כל השידור הציבורי באותה סירה.

קריאה:

זה ערוץ 20 של הכנסת, זה כולנו. כולם בסירה הזאת.

איתן כבל (המחנה הציוני):

לכן אני אומר את זה לכם, אני מתבייש. אני מתבייש גם בעצמי שאני שותף לפרסה
הזו, שמשתמשים בי. ואני כחבר כנסת מהאופוזיציה, שמוביל שנים את התהליך הזה,
מוצא את עצמי כאן צריך לדבר ולהתבדח בשעות הלילה. אתמול לפנות בוקר כלו כל
הקיצים. שוק בהתקפלות נראה יותר טוב. כבר לא מצאנו את עצמנו, לא ידענו מי
נגד מי, מי בעד מה, ומי בעד למה. וזה היה המצב. כפי שאני אומר לך, זה ברור
שאין לנו שום רצון ושום יכולת לעזור או לרצות לעזור. אמרתי לך, גברתי
היועצת המשפטית, בדרך כלל, גם בחקיקה שלא הייתה מקובלת עלינו לחלוטין
חיפשנו כל דרך כדי לשפר אותה, לעשות אותה טובה יותר, נכונה יותר. גם אם אין
בינינו הסכמות. פה זה לא מקובל. החוק הזה לא ראוי – לא לתאגיד, לרשות. אף
אחד לא מרוויח ממנו. יש אולי מי שאמורים להרוויח ממנו, והמרוויח הגדול –
אני אומר את זה לכם, אמר לי את זה אתמול פרי – איך שנראינו אתמול, הרי ברור
שאין סיכוי שזה יקום. איך יכול ויקום?

מלוחות זמנים מטומטמים – תסלחו לי, אנחנו הולכים להצביע – ואני אומר את זה
גם לחברי הקואליציה – על לוחות זמנים שאין סיכוי בעולם שייצאו מן הכוח אל
הפועל. אין סיכוי, גם אם כל אחד יקבל את התואר "מלאך". אפילו בפרשת וירא
כתוב: "וירא שלושה מלאכים מרחוק". רש"י אומר שכל מלאך בא לבצע את שליחותו
שלו, כי גם מלאך לא עושה שתי שליחויות. ופה מבקשים מהאנשים להיות יותר
ממלאכים. אין סיכוי כזה. אין סיכוי כזה. מי שמצביע בעד החוק עושה מעצמו
צחוק ומכל התהליך. אני אומר את זה לך, אדוני, יושב-ראש ועדת העבודה
והרווחה, חברי, אין סיכוי. אין סיכוי. מתחילים להתווכח – יש עוד דבר, השיטה
הזו, כשאתה רוצה כבר להעביר את החוק, אז אתה אומר: יאללה בסדר, יהיה בסדר.
אנחנו כבר למעלה משנתיים מתבוססים במיץ הזה.

קריאה:

שלוש.

איתן כבל (המחנה הציוני):

שלוש שנים. שלא נדבר על לפני, אני מדבר רק על החקיקה הזאת. לא עמדו בלוח
זמנים אחד, תמנה. אחד. אתמול, בתוך שלושה ימים השר יאשר. בתוך ארבעה
ימים - - -

יעקב פרי (יש עתיד):

פתחנו שלוש תחנות שידור.

איתן כבל (המחנה הציוני):

אתמול פתחנו שלוש תחנות שידור חדשות, עכשיו שוקלים את הערוץ התימני, אם
יקום – כן או לא. זו נהייתה בדיחה. אלה דיני נפשות, עזבו עכשיו באיזה צד
אני. אלה דיני נפשות. אלה דיני נפשות בסוף. גם אם אתה רוצה להוליך אנשים
הביתה, אתה צריך למצוא את הדרך לתת להם את התנאים הכי טובים שיש. ואני אומר
לכם, על ה-100 ועל ה-150 – בדרך כלל אינני מעלה הצעות כאלה, וחבר הכנסת פרי
עודד אותי להעלות את העניין הזה – לא ייקלט אחד. אחד לא ייקלט מה-100. זה
לא יותר ממצוות אנשים מלומדה כדי לסיים את החוק. אחד לא ייקלט. וכשאתה נכנס
פנימה אל תוך התהליך, אני אומר את זה לכם – באיזה שכר? באיזה תפקיד? מה
המנגנון? כל השאלות האלה.

קריאה:

אתם אחראיים לזה שכן יקלטו.

אליעזר וחנונו:

ביטחון תעסוקתי.

איתן כבל (המחנה הציוני):

הרי איך זה עובד? אנחנו מסיימים פה, עם כל הכבוד לנו ולרצון שלנו. נגמר
העניין. מי בעד? מי נגד? המשכנו לדרכנו. יש עכשיו את המנגנונים שאמורים
להיות באוצר. הם יגידו לכם: אין לנו בעיה. בסוף, גם את צריכה למצוא – את
כעניין גנרי. סליחה? זה מה - - -

אילה בן משה:

אתם לא יכולים שזה ייכנס לחוק, כל הפרטים הקטנים האלה?

איתן כבל (המחנה הציוני):

אתה לא יכול לכתוב איזה סוגי עבודות. אי-אפשר.

היו"ר שולי מועלם-רפאלי:

יותר ממה שהכנסנו, אנחנו לא - - -

איתן כבל (המחנה הציוני):

את יודעת מה כן? מה אני הצעתי? שינינו את הסעיף, ומה שאני אמרתי – אני יודע
שזה מנגנון מוטרף – שצריך העובד לקבל שכר עד שהוא עובר למקום עבודתו החדש.

קריאה:

back-to-back.

איתן כבל (המחנה הציוני):

back-to-back.

אילה בן משה:

נכון. איפה האוצר פה?

איתן כבל (המחנה הציוני):

כולם, כולל דוד ביטן, קמו על רגליהם. כי מה אני אמרתי? אמרתי: אם זה לא
יקרה, זה לא יקרה.

יואב בן צור (ש"ס):

אני יכול להגיד משפט? אולי זה יחסוך לך את כל ההסתייגויות? קיבלתי רשות
ממנו, גברתי היושבת-ראש. גברתי היושבת-ראש, רציתי להודיע שסיעת ש"ס וסיעת
יהדות התורה יצביעו נגד החוק גם בוועדה וגם במליאה. תודה רבה.

היו"ר שולי מועלם-רפאלי:

תודה.

איתן כבל (המחנה הציוני):

בן-צור, יישר כוח.

יואב בן צור (ש"ס):

חבל, אל תדבר.

איתן כבל (המחנה הציוני):

אני רק רוצה שתהיה עשוי מצור.

יואב בן צור (ש"ס):

אני לא מדבר סתם.

קריאה:

גברתי היושבת-ראש, אפשר להעיר?

היו"ר שולי מועלם-רפאלי:

לא, לא, לא. חבר הכנסת כבל באמצע נימוק ההסתייגויות. זה לא דיון עכשיו. חבר
הכנסת כבל, תמשיך.

איתן כבל (המחנה הציוני):

ברשותכם, אני לא אתייחס להצהרה, למרות שאני תומך בה, ובוודאי חברי הכנסת
מהאופוזיציה תומכים בה מאוד. אני מרשה לעצמי לעוף על ההודעה הזו, אבל לא
להיסחף מעבר לגבולות הרגע. אני חוזר ואומר לכם, זה אחד החוקים, הקמת תאגיד
החדשות – אתה שומע אתמול את פילבר, שהוא מציג את הדברים, והוא מסיים – רן
שיטרית – ואתה שואל את עצמך: אז למה החוק? זה back-to-back – אותו מנגנון,
אותו דבר הכול, הכול. אז בסוף כל הסיפור הוא שני אנשים שעולים למדינת ישראל
כל כך הרבה כסף? בסוף הבעיה היא אתם, שניכם?

קריאה:

זה לא הכסף.

איתן כבל (המחנה הציוני):

ודאי שלא. אבל הם מוכנים לעשות את הכול, כי כבר הגענו למצב – לא משנה אם זה
בסדר, לא בסדר, היה אפשר קודם, לא קודם – שכבר אפשר ליצור מערכת סדורה,
שהתאגיד יקלוט לתוכו. אני יכול להגיד לכם שהתאגיד ביקש מלכתחילה 912 תקנים.
הייתי שם. הייתי במאבק הזה. הייתי בדיון הזה, במאבק הזה. והאוצר וכל המערכת
דחתה אותם. הם רצו, זו האמת. זה כתוב, הייתי שם, בשיחות הסגורות כשהם
ביקשו. ולא הרשו להם אפילו להעלות את זה. בסוף מי שהעז להעלות את זה מ-25 –
זה אחרי שאלדד ואני הובלנו להעלאה הזו. כי אם הם היו מעזים להוציא מילה
מהפה, הם היו חוטפים בראש. אני אסכם, גברתי, ואומר שזה החוק שאני הכי
מתבייש בו. והצבעתי עבור חוקים שאני מתבייש בהם, אני מוכרח לומר את זה. יש
שיקולים קואליציוניים, ושיקולים כאלה ואחרים, שאחר-כך יודעים תמיד לבקר
אותנו, ואף אחד לא העמיד את עצמו במקומנו. אבל אני אומר לכם שזה החוק הכי
מבזה, הכי מביש, הכי לא מועיל, הכי לא מקדם, שאני מכיר מהיום שאני פה
בכנסת. ואני לא מרגיש שאני מפריז. זה מביך, זה משפיל. זה חוק שכל כולו
ריסוק השידור הציבורי. כזה וכזה, מפה ומשם.

ובמה שתלוי בנו, לפחות את המעט שעוד נותר לנו – ואני אומר את זה לכם,
העובדים, עובדי התאגיד ובוודאי עובדי רשות השידור – אנחנו נעשה את כל אשר
לאל ידנו, ואני מקווה שאנחנו נקבל רוח גבית אם לא מכל הקואליציה, לפחות
מחלק מהקואליציה, כדי לעשות את המיטב שלא ייפקד מקומכם במובן הזה, מי שאפשר
לקלוט אותו עוד. ואנחנו נילחם על הגדלת תקנים. אני אומר את זה גם לכם – אחת
הטעויות הגדולות שחלק מכם עדיין עושים, לפחות בתהליך של החוק הזה, שכבר
מבינים שהאויב הגדול שלכם הוא לא התאגיד. כי עד לרגע זה מדברים על הקמת
תאגיד חדשות, ואף אחד עדיין לא סיפר איך מי מכם – מליאת רגב ואחרים –
יכולים להיקלט בו בכלל. כי אין תקנים בכלל. גם אם מישהו רוצה, מישהו דיבר
על זה? את הסיפור האמתי בסוף. איך מגדילים את העוגה? אף אחד לא עוסק בזה.

קריאה:

אישרו עשרה תקנים?

קריאה:

זה ועדת החריגים.

איתן כבל (המחנה הציוני):

חבר'ה, עשו לי טובה עם העשרה תקנים האלה. עשו לי טובה. גם כן, זה מעשה
לוליינות – להוריד מפה כדי לתת מפה, ועוד לא פתחנו את הרדיו החרדי, ועוד לא
התעסקנו עם הרדיו הרב-תחומי "רקע", ועוד לא עסקנו בכל הדברים האחרים,
"מורשת". אני אומר את זה כעובדות, לא כהתרסה כלפי אף אחד. לכן חברות
וחברים, אנחנו נילחם. אני לא מצפה שמישהו יסלח לי. אני לא עובד אצל אף אחד.
אני עושה את הדברים במה שאני מאמין. ולאורך כל הדרך, כל אשר עשיתי – גם אם
מוישה, לא תמיד עין בעין אתך או אתך, זה בא מתוך אמונה ומאבק למען השידור
הציבורי. אין לי חברים ולא בני משפחה, ולא קרובים בתוך התהליך הזה. גם אם
נראה בעיני אנשים שעשיתי טעויות, זה בא ממקום אחד – טובת השידור הציבורי.
אני לא אוותר על זה, ואני אמשיך ואאבק על זה.

אחיה גינוסר:

אבל יכול להיות שאלו היו טעויות.

איתן כבל (המחנה הציוני):

אמרתי שהיו.

אחיה גינוסר:

אני מאמין לך, אבל יכול להיות שאלו היו טעויות.

איילת נחמיאס ורבין (המחנה הציוני):

הוא לא אמר שהוא לא עשה טעויות. גם אמרנו כל הזמן שיש טעויות בתאגיד, חיכא.

איתן כבל (המחנה הציוני):

חיכא, אני אזכיר לך, אני לא באתי בענייני טעויות או להתחרות בך. כמו שאני
אומר לכם שהחטא הקדמון היה שכשאני הייתי שר והייתה ההזדמנות הגדולה של
הוועדים לחתום, לא נפתח את זה.

אחיה גינוסר:

חתמנו.

איתן כבל (המחנה הציוני):

חיכא, עשה לי טובה.

אחיה גינוסר:

חתמנו לפני שהוקמה הוועדה.

איתן כבל (המחנה הציוני):

חיכא, חיכא, עשה לי טובה.

אחיה גינוסר:

לא, אל תגיד לי עשה טובה. אם כבר מדברים על עובדות, אלו העובדות.

איתן כבל (המחנה הציוני):

חיכא, שנינו היינו שם.

אחיה גינוסר:

היינו שם, חתמנו לפני שהוקמה ועדת לנדס. חד וחלק, חד-משמעית. ויעיד על כך
משרד האוצר.

איילת נחמיאס ורבין (המחנה הציוני):

חיכא, זה הרבה אחרי שאיתן היה שר.

היו"ר שולי מועלם-רפאלי:

חבר הכנסת כבל, אנחנו לא בדיון היסטורי עכשיו. תודה. אנחנו לא בדיון
היסטורי. לצערנו הרב, אנחנו נמצאים בנקודת הזמן הזאת. אפשר לדמיין את מה
שהיה פה לפני כמה ימים בזכות כמה אנשים שנטעו פה תקוות. לא ידעתי מאיפה הם
הביאו אותן, אבל אנחנו לא שם. אנחנו גם לא רוצים להגיד מי צודק ומי טועה,
ומי מהעובדים כאן ומי מהעובדים שם. אני רק אוסיף את עצמי לחבר הכנסת כבל
בעניין הזה, ולשאר חברי הכנסת, שעושים פה עבודה נאמנה, חלקנו שנים, חלקנו
זמן קצר יותר, מתוך ראיית השידור הציבורי והאנשים. בסוף, אם לא יהיו אנשים
בתוך השידור הציבורי, גם לא יהיה שידור ציבורי. התפקיד שלנו הוא לראות את
כולם. ואני שוב אגיד, הניסיון לשסות עובדים אלה באלה גורם נזק מטורף לכל
העובדים, לא לצד זה או לצד אחר.

איילת נחמיאס ורבין (המחנה הציוני):

שולי, אני חייבת להגיד. משה, אל תגיב. אתמול לחצו ידיים אלדד קובלנץ, גיל
עומר, עם בילי מהרשות, עם תמנה. אמרתי לכם רק דבר אחד – אם לפני חצי שנה
הייתם מבינים מה נדרש מכם לעשות ביחד, לא היינו נמצאים במקום הזה של תיקון
8, תסלחו לי, העלוב כל-כך.

גיל עומר:

חברת הכנסת מועלם, אני רק רוצה לומר, חבר הכנסת כבל דיבר על כזה עוד לא
היה. אני חייב להגיד, אני בבית הזה אורח קצר ימים מאוד – למרות שבמזנון
שאלה אותי אם אני עובד פה. היא ראתה אותי כל כך הרבה שהיא שאלה אותי אם אני
עובד פה. אני אורח, ואני מקווה שאני לא אתארח פה עוד הרבה. אבל אני חייב
לומר בעניין של מה שחבר הכנסת כבל אמר, מהחוויה האישית שלי, כשאני יושב פה
בוועדה ומסתכל לחברי הכנסת – לכולם – בעיניים, לאנשי המקצוע בעיניים,
לאופוזיציה ולקואליציה, ואני רואה – חלקם אומרים לי את זה במילים וחלקם
אומרים לי את זה בעיניים – כולם, כאיש אחד, אופוזיציה וקואליציה, כולם
אומרים בין במילים ובין בעיניים את מה שחבר הכנסת כבל אומר. וזה עצוב מאוד.
זה עצוב.

משה שגב:

גברתי היושבת-ראש, אני רק רוצה להגיד דבר אחד בקשר לדברים שאמר חבר הכנסת
איתן כבל. משה שגב, יושב-ראש עובדי הגג של ההסתדרות. כל הסיפור הזה עם
הקליטה של 100 עובדים צריך לבוא למעקב לוועדת הכלכלה בעוד שלושה חודשים.
אתם צריכים להבין, אנחנו לא נהיה. אנחנו מתנדפים. ביום שני אנחנו מתנדפים
באוויר. זאת אומרת שהאחריות היא עליכם. עליכם לבדוק שהתהליך הזה אכן
מתקיים. אל תצפו לזה שאנחנו אכן נגיע, כי אף אחד לא יפנה אלי ויגיד לי תבוא
הנה, תשגיח, תעשה. אני לא יודע מה קורה איתי ביום שני.

תמנה עורב:

אין לנו יכולות. גם אין לנו סמכות יותר.

היו"ר שולי מועלם-רפאלי:

תודה. הדברים נאמרו גם אתמול בדיונים.

משה שגב:

חשוב מאוד שתיקחו את הדברים האלה לתשומת לבכם.

היו"ר שולי מועלם-רפאלי:

אתה צודק, והדברים נאמרו גם אתמול מפורשות בדיונים. חבר הכנסת פרי, ואחר-כך
גברתי מנציבות שירות המדינה, אחרי מר אליעזר.

יעקב פרי (יש עתיד):

תודה גברתי היושבת-ראש. אני אהיה קצר מאוד. אחת, עד רגע זה לא הונחו על
שולחנה של הוועדה הנתונים שביקשנו.

לאה ורון:

אבל קיבלנו אותם והם יחולקו.

יעקב פרי (יש עתיד):

אם קיבלתם והם יחולקו, זה חשוב כי זה יסייע לנו מאוד. הנתונים, המספרים.
דבר שני, אני רוצה לשאול את חברתי היועצת המשפטית אם יש חדש בעניין
ההסתייגויות שלי?

אתי בנדלר:

לא.

יעקב פרי (יש עתיד):

לא, אין חדש.

אתי בנדלר:

אני מציעה שהוועדה תצביע עליהן כפי שאתה הצעת, ואחר-כך אני אבדוק מה מהן
אני יכולה לכתוב ומה לא. אנחנו לא הספקנו לעשות את זה למרות שניסינו להספיק
כמה שיותר מאז סיום הישיבה האחרונה.

יעקב פרי (יש עתיד):

אני מניח שאנחנו נתחיל להצביע היום.

אתי בנדלר:

כן. כן.

היו"ר שולי מועלם-רפאלי:

כן אדוני. לא, לא, אנחנו לא פותחים.

יאיר טרצ'יצקי:

- - -

היו"ר שולי מועלם-רפאלי:

מר טרצ'יצקי, אנחנו לא פותחים, כי אחרת ייפתח שוב הכול מחדש ואנחנו לא שם
יותר. אני מתנצלת, אבל זה מה שיש כרגע.

אליעזר וחנונו:

אליעזר וחנונו, נציג ועד הפעולה המאוחד ברשות השידור. בהמשך לדבריו של חבר
הכנסת כבל, יש דברים שחשבנו שיסתדרו והם לא מסתדרים. אני מדבר על ההסכם
הגלובלי, העובדים עם חוזים אישיים. מדובר על כ-200 איש בתוך רשות השידור
כיום.

היו"ר שולי מועלם-רפאלי:

אסף וסרצוג, תצטרף אלינו לשולחן בבקשה. בסוף נצטרך לקבל מענה ממך.

אליעזר וחנונו:

אתה ממונה על השכר באוצר. בחוזה של הפורשים – אני מקריא לכם את החוזה שחתום
עליו הממונה על השכר, קובי אמסלם, בשעתו. אתן לכם הבהרה, בעל חוזר אישי
שעובר לעבוד בתאגיד, כל הפיצויים המוגדלים נמחקים לו. חשבנו שהסעיפים האלה
יימחקו והם יתבטלו. מה שקורה, עד לרגע זה העניין לא סודר, ואני מבקש שתיכנס
הבהרה לחוק. אני מקריא מה זה אומר. אני מקריא את זה: "סעיף 7 – עובדים
כאמור אשר ייקלטו בתאגיד השידור הציבורי" – זאת אומרת, גם בתאגיד החדשות,
כי זו התולדה שלו – "בסמוך לסיום עבודתם ברשות השידור לא יהיו זכאים לתנאים
המפורטים לעיל, אלא לתנאי סיום עבודה על-פי דין בלבד". קבוצות אחרות של
הרשות כן מקבלות אותם, לפי התנאים שלהם. "8 – כמו כן, עובדים אשר ייקלטו
בתאגיד השידור הציבור במהלך שלוש השנים שלאחר מועד סיום עבודתם ברשות לא
יהיו זכאים לתנאים המפורטים לעיל, אלא לזכויות על-פי דין בלבד, ויהיה עליהם
להשיב את כל ההטבות אשר קיבלו על-פי האמור במכתב זה, באם קיבלו". אז אנחנו
מבקשים שתהיה הבהרה שזה נמחק. אין בעיה אפילו לפי המתווה שלכם, רק תגידו
שזה יהיה.

היו"ר שולי מועלם-רפאלי:

מי זה שלכם? בסדר, אנחנו לא מנהלים דיונים פנימיים בשולחן. היועצת המשפטית
ואז אגף התקציבים.

אתי בנדלר:

אני רוצה לומר שאני לא מכניסה שום הבהרה לחוק, אלא דבר שנדון בוועדה וחברי
הכנסת הנחו אותי לשלב את זה בחוק או כהצעה לתיקון הנוסח, שאם לא תתקבל,
תהפוך להסתייגות. אז קח את זה לתשומת לבך. להבהיר את עצמי שוב? על סמך
הערות מטעם הציבור, מטעם המוזמנים, מטעם הנפגעים, מי שלא יהיה, שאינם חברי
כנסת, אינני משלבת, אינני מוסיפה פסיק לנוסח הצעת החוק.

אליעזר וחנונו:

אז אני מבקש מאחד מחברי הכנסת שיכניסו את זה לתוך החוק.

היו"ר שולי מועלם-רפאלי:

תודה גברתי. אגף התקציבים בבקשה. בבקשה להתייחס למה שהעלה מר אליעזר מעובדי
רשות השידור.

דורון ספקטור:

שלום, דורון ספקטור מאגף הממונה על השכר. רציתי להתייחס למה שאליעזר אומר.
אני הסברתי את זה לו, אבל אני אסביר את זה גם לכם. ממש בקצרה, בהתחלה, לפני
שנתיים-שלוש, כשהחליטו על התנאים המיטיבים לעובדי רשות השידור, הוחלט – וזה
נחתם גם על-ידי ההסתדרות והארגונים היציגים של העובדים – שמי שיתקבל לתאגיד
לא יקבל את התנאים המיטיבים, אלא רק את התנאים על-פי חוק. מאוחר יותר אנחנו
הסכמנו מול ההסתדרות לחזור בנו, למרות שאני חושב שיש היגיון בכך שמי שעובר
וממשיך לעבוד בתאגיד לא יקבל את התנאים המיטיבים מהמדינה. בכל מקרה, זה
בוטל. לגבי מה שאליעזר העלה פה, במכתב המקורי, כמו שאני אומר, אמרו שמי
שעובר לתאגיד לא מקבל. אני הסברתי לאליעזר שאנחנו מתכוונים לשנות את זה. זה
עוד לא נסגר במאה אחוז, אבל אני יכול להגיד שבכל מקרה שמי שהשכר שלו עד
פעמיים מהשכר הממוצע יקבל הכול, לא משנה אם הוא עובר לתאגיד או לא. מי
שהשכר שלו גבוה מבין פעמיים לשלוש, יקבל 100%, וכנראה מעל שלוש פעמים השכר
הממוצע, רק על החלק שמעל – מדובר בעובדים מעטים מאוד.

היו"ר שולי מועלם-רפאלי:

מספר מצומצם של אנשים.

דורון ספקטור:

אני לא בא לבקר, אבל אלה אנשים שהמענקים שלהם מגיעים לסכומים גבוהים מאוד.

אליעזר וחנונו:

אמרתי לך שזה לא בדיוק.

דורון ספקטור:

מעט העובדים בחוזים אישיים שעוברים לתאגיד והשכר שלהם גבוה משלוש וארבע
פעמים השכר הממוצע, המענקים שלהם גבוהים מאוד. אנחנו נוציא הבהרה בנושא.

היו"ר שולי מועלם-רפאלי:

מצוין.

אליעזר וחנונו:

שתנוח דעתנו.

היו"ר שולי מועלם-רפאלי:

טוב שהעלית את זה. תנוח דעתך. אנחנו נשמח להבהרה הזאת.

אליעזר וחנונו:

שזה לא יתמסמס, חלילה. קיבלתי טלפונים בהולים מפה ועד להודעה חדשה.

היו"ר שולי מועלם-רפאלי:

אנחנו במאני-טיים להוציא הבהרות. ד"ר איריס נחמיה, מנהלת אגף מדיניות
ותכנון אסטרטגי בנציבות שירות המדינה. בילינו חלק ניכר מהשעות הקטנות של
הלילה בדיון על הסעיף שמתייחס לקליטת 100 עובדים מרשות השידור אל תוך משרדי
הממשלה השונים. נשמח לשמוע מה עושה עם זה הנציבות, מה התכנית, איך זה עומד
להיות, בדיוק כדי שבעוד שלושה חודשים כשנגיע לוועדה של חבר הכנסת כבל, לא
נמצא את עצמנו באותה נקודה שהיינו בה אתמול בערב, של שאילת שאלות בלבד, אלא
איך אנחנו מתקדמים משם.

איריס נחמיה:

תודה רבה. חבל שאנחנו לא היינו בדיון אתמול, היינו יכולים לשפוך קצת יותר
אור. קודם כל, אנחנו רואים את עצמנו כמי שאחראיים על אנשים. אנחנו רואים
בזה אחריות שלנו לנייד את העובדים. מבחינתנו, אנחנו נעשה את זה במלוא
האחריות שמוטלת עלינו. עם זאת, אם אתם חושבים – וזה בהמשך לדברים של חבר
הכנסת איתן כבל – שיש לנו 150 תקנים שהם פנויים, אין לנו 150 שהם תקנים
פנויים. לצורך העניין, אם ישנן משרות שהן משרות סדרתיות – לוגיסטיקה, מנהל
משאבי אנוש – כאן כן אפשר לעשות את ההתאמות ולדרוש מהמשרדים עצמם שהם יקצו
בשלב הראשון לאנשים מתוך רשות השידור. כל היתר צריכות להיות משרות
תוספתיות. אני מזכירה שאנחנו נמצאים במצב של flat, של קיצוצים רוחביים אחת
לשנה, 2.5%. צריך להיות מובהר במסגרת החוק שהקיצוץ לא יהיה על 150 התקנים
האלה.

איתן כבל (המחנה הציוני):

זה מה שנקרא לפרשן אותי בחיי.

איריס נחמיה:

אני רק אוסיף על זה שאם החליטו לתת למשרד הבריאות, למשל, על בסיס התקנים
שהבטיח האוצר לחלק, 50 תקנים – עכשיו הוא יאמר: קחו 50 עיתונאים ושימו אותם
במקום רופאים, אין כאן שום התאמה.

איתן כבל (המחנה הציוני):

אתמול אמרנו את זה בצורה ברורה.

איריס נחמיה:

אני אומרת לכם שזה מנגנון שהוא מנגנון שבסוף - - -

היו"ר שולי מועלם-רפאלי:

גברתי, למרות שלא היית אתמול, והנבואה בכל זאת עדיין לא חולקה בעולמנו, את
מהדהדת את מילותינו אחת לאחד.

איריס נחמיה:

אנחנו נעשה את זה בשמחה. כבר הבוקר דיברתי עם רשות השידור, ביקשתי לקבל
מידע על איזה עובדים מדובר, מה בסך הכול המשרות שיש, אילו משרות הן
פרופסיונליות, כי יש צורך בהתאמה ייעודית.

איתן כבל (המחנה הציוני):

גברתי, אין לנו טענה עליכם. אנחנו לא מוכנים שייכתבו פה דברים - -

היו"ר שולי מועלם-רפאלי:

שברור לכולם שאי-אפשר לקיים אותם.

איתן כבל (המחנה הציוני):

- - שלכולם ברור שאי-אפשר ליישם אותם.

איריס נחמיה:

אבל אי-אפשר להגיד תשברו את הראש עם 150 עובדים, כי אני אומרת לכם מה יקרה,
וזה קרה במקומות אחרים. עובדים היו במהלך שנתיים - - -

היו"ר שולי מועלם-רפאלי:

150 בלי מכרז.

איתן כבל (המחנה הציוני):

ועוד 100, ועוד 50 במכרזים הבין-משרדיים.

היו"ר שולי מועלם-רפאלי:

במכרזים הבין-משרדיים. 100, ועוד 50 במכרזים הבין-משרדיים, זה היה הסיכום
פה.

איתן כבל (המחנה הציוני):

ביטן ירד מ-75 - - -

קריאה:

אבל מנכ"ל משרד האוצר התחייב לזה אתמול.

איריס נחמיה:

ברשותך, תנו לי לסיים. זה צריך להיות קצוב לתקופה של שנה - -

היו"ר שולי מועלם-רפאלי:

זה כתוב בחוק.

איריס נחמיה:

- - כי לא ייתכן מצב שעובדים – ואני אומרת לכם שזה כבר קרה לנו במערכת –
שנים עובדים מקבלים שכר ונמצאים בים, כי אין איפה לשים אותם. חשוב מאוד שזה
יהיה - - -

היו"ר שולי מועלם-רפאלי:

גברתי, הדבר הזה כתוב בחוק.

אליעזר וחנונו:

אנחנו נשמח להמשיך ולעבוד בשידור הציבורי, בתאגידים. גם ללא תקן, אנחנו
נשמח.

איילת נחמיאס ורבין (המחנה הציוני):

הסיעה שלנו התייחסה לאיזושהי הסתייגות בנושא גילאי 40. הסיעה שלנו התייחסה
לנושא זה, במקום לקבוע את גיל 40 כסוג של רף, כאילו בני 40 בקלילות ימצאו
משרות מחר בבוקר, לנסות להתייחס לנושא של מי שעבד לפחות חמש שנים ברשות
השידור.

היו"ר שולי מועלם-רפאלי:

גברתי, לא היית אתמול. איתן ייצג אותך בכבוד, אבל הדבר נכנס והוא כבר בתוך.

איילת נחמיאס ורבין (המחנה הציוני):

אני רוצה להזכיר את זה בדיון הזה.

משה שגב:

השאלה שנשאלת פה – אתמול היה מנכ"ל משרד האוצר. עם כל הכבוד, אני לא חושב
שהוא בא לעשות פה הצגה. אם הוא אומר שהוא בדק והוא מכיר והוא יודע שיש 100
תקנים – אנחנו מדברים על ה-100, דרך אגב – הדברים אכן נבדקו.

היו"ר שולי מועלם-רפאלי:

אני רוצה לתקן אותך. זה לא מה שאמר מנכ"ל משרד האוצר.

משה שגב:

מה הוא אמר?

היו"ר שולי מועלם-רפאלי:

אני יכולה לאהוב את זה או לא לאהוב את זה, זה לא מה שהוא אמר. מנכ"ל משרד
האוצר אמר: ברשות המסים אני יודע לצבוע משרות שאליהן ייקלטו חלק מהעובדים
האלה.

משה שגב:

גם במשרד המשפטים, משרד הבריאות.

היו"ר שולי מועלם-רפאלי:

ובמקומות אחרים יצטרך להיעשות תהליך. יתקנו אותי חברי.

יוסי יונה (המחנה הציוני):

אני אתקן אותך, ברשותך. הוא אמר שהם הצליחו לצבוע עד כה 75 משרות.
עדיין - - - 25 הנוספות.

איתן כבל (המחנה הציוני):

אני רוצה להדגיש שאלו 75 משרות. הוא לא אמר איזה גודל משרה, מה השכר, מה
התפקיד.

אליעזר וחנונו:

מתח הדרגות.

איתן כבל (המחנה הציוני):

בסוף הרי מה יקרה? בסוף, ה-100 יקבלו הצעות, ולא עבודה.

אליעזר וחנונו:

צריך לדאוג להיקלט.

היו"ר שולי מועלם-רפאלי:

הנקודה הזאת תמשיך להתברר. הדברים נאמרו אתמול, וברור לחלוטין שהמטרה היא
שאנשים יעבדו. לא יקבלו הצעות עבודה, אלא יקבלו מקום עבודה מסודר, מכובד
ומותאם. אני לא חושבת שיש מקום עבודה שהוא לא מכובד, אבל מותאם. זאת המילה
שהייתי רוצה. כיוון שברוך ה', חבר הכנסת פרי, חולקו לחברי הכנסת הנתונים –
מר קובלנץ, אתה רוצה להציג אותם בבקשה?

אלדד קובלנץ:

כן, בוודאי. אני רק מבקש שתעקבו אחרינו בסבלנות, כי אלו המון מספרים,
אחוזים, והרבה תשובות יהיו תוך כדי ההקראה של שני העמודים האלה.

היו"ר שולי מועלם-רפאלי:

מצוין. מה שאני אבקש, אם ככה, לכתוב שאלות בצד. אנחנו נשמע את ההסבר ברצף,
אם יהיו שאלות, נחזור לנקודות הלא ברורות.

אלדד קובלנץ:

תנו לי שלוש דקות של חסד. על-פי תיקון החוק, התאגיד מחויב לקלוט 510 תקנים
מלאים של עובדי רשות השידור במשרה מלאה. עד כה נקלטו 440 עובדי רשות
השידור, וזה מגלם בתוכו 398 תקנים. שוב, 440 עובדים שמגלמים 398 תקנים.
נעבור לנקודה הבאה. הנקודה הבאה היא כמה עובדים במשרה מלאה וכמה משרות
חלקיות. עובדים במשרה מלאה – 359 עובדי רשות השידור נקלטו במשרה מלאה,
ו-275 עובדים חיצוניים מחוץ לרשות השידור נקלטו במשרה מלאה. אחוזי המשרה של
עובדי רשות השידור שנקלטו בתאגיד – אני מצטער שאני חוזר על זה - - -

יעקב פרי (יש עתיד):

רק שאלת ביניים, אתם כוללים עובדי רשות שידור שהם עובדי רשות שידור היום
בפועל, או כולל עובדי רשות שידור שהיו?

אלדד קובלנץ:

גם וגם. החוק מגדיר מהו עובד רשות השידור. למועצה יש סמכות להרחיב את
ההגדרה. אלו עובדים שעבדו שנתיים ברצף לפני כן. תנו לי להמשיך. בתוך עובדי
רשות השידור, בפעם השלישית, 359 עובדי רשות השידור נקלטו ב-100% משרה,
שמהווים 81.5% מכלל עובדי רשות השידור שנקלטו. שמונה נקלטו ב-75% משרה.
שניים ב-60% משרה. 53 ב-50% משרדה. תשעה ב-40% משרה, ותשעה ב-25% משרה.

איילת נחמיאס ורבין (המחנה הציוני):

73 עובדים בסך הכול בחלקיות משרה.

אלדד קובלנץ:

אני ממשיך. ביקשתם לגבי חטיבת החדשות. 173 עובדי רשות השידור נקלטו לחטיבת
החדשות. מתוכם 162 ב-100% משרה, שזה 93% מכלל עובדי רשות השידור שנקלטו
לחטיבה. שניים ב-75% משרה. שניים ב-60% משרה. חמישה ב-50% משרה, ושניים
ב-25% משרה. אני ממשיך. נתבקשנו לגבי הרשת ברוסית, "רקע" ו"מורשת".

יעקב פרי (יש עתיד):

מה ההבדל בין רוסית לבין "רקע"?

אלדד קובלנץ:

"רקע" הן השפות שאינן רוסית – בוכרית, גיאורגית, לדינו, ספרדית, צרפתית,
אנגלית. לפני שאני מקריא את הפרטים על שלוש התחנות הספציפיות האלה, המספרים
שאני נותן הם לא מספרים מלאים כי מערך ההפקה והמערך הטכני של התאגיד הוא
פול שמתוכו נותנים שירותים לכל התחנות, ולכן הטיפול הזה יחייב באופן הכרחי
עוד תקנים. אני מונה פה את התקנים לא כולל הפקה והאגף הטכני. נתחיל ברוסית.
יש 8.8 תקנים ברוסית. המספר הוא 11, כי יש גם עוד 2.2 עובדים שהם בפול של
הפקה וטכנולוגיה. תשעה עובדי רשות השידור נקלטו לרדיו ברוסית, ארבעה במשרה
מלאה, שלושה ב-50% משרה, עובד אחד ב-40% משרה, ועובד אחד ב-25% משרה. ברדיו
"רקע", הרדיו של השפות, יש 7.5 תקנים. תשעה עובדי רשות השידור נקלטו לרדיו
"רקע", ארבעה ב-100% משרה, שזה 44% מכלל הנקלטים של הרשות. חמישה עובדי
רשות השידור נקלטו ב-50% משרה. נעבור לרדיו "מורשת". שוב, יש פה שמונה
תקנים, אבל זה לא כולל עוד 4.5 תקנים של הפקה והצוות הטכני. חמישה עובדי
רשות השידור נקלטו ל"רשת מורשת", ארבעה במשרה מלאה. עובד רשות אחד נקלט
ב-25% משרה. שוב, חשוב לזכור שעל המספרים האלה צריך להוסיף, פחות או יותר,
בין 25% ל-30% לכל שיא תקן, עובדי הפקה. חטיבת הרדיו היא חטיבה אחודה
אצלנו, עם מנהל אחד שיכול לתת שירותים לכמה תחנות. הפיצול יגרום להגדלת כוח
האדם.

קריאה:

וכמובן, להגדלת ההוצאות.

היו"ר שולי מועלם-רפאלי:

ברור.

אלדד קובלנץ:

ההתפלגות לגילאים, זה היה חשוב מאוד לוועדה. מתוך רשות השידור, 13 עובדים
מתחת לגיל 30, הם 3% מכלל עובדי הרשות השידור שנקלטו. בין גיל 30 ל-39 – 75
עובדים, 17% מכלל עובדי הרשות. בין 40 ל-49 – 173 עובדים, 39% מכלל עובדי
הרשות, שזה הנתח הכי גדול של עובדים של רשות השידור שנקלטו. בין 50 ל-59 –
133 עובדים. מעל גיל 60 – 46 עובדים.

היו"ר שולי מועלם-רפאלי:

תודה רבה אדוני. שאלות לחברי הכנסת על הנתונים שהעביר קובלנץ?

אלדד קובלנץ:

תודה למחלקת כוח אדם וכספים שעבדה כל הלילה על המסמך.

יעקב פרי (יש עתיד):

אלדד, אתם צריכים להשלים, מבחינת המחויבות שלכם, 398 תקנים של עובדי רשות
השידור ל-510. במילים אחרות, צריך לקלוט עוד 102.

אלדד קובלנץ:

נכון.

היו"ר שולי מועלם-רפאלי:

ש-102 התקנים האלה יחולקו בין התאגיד לתאגיד החדשות.

אלדד קובלנץ:

נכון.

היו"ר שולי מועלם-רפאלי:

והקליטה שלהם תיעשה על-ידי התאגיד?

משה שגב:

דרך אגב, זה גם גילאי 50-40.

היו"ר שולי מועלם-רפאלי:

איך זה אמור לפעול מעכשיו?

אלדד קובלנץ:

אין לי מושג. לתאגיד החדשות החדש אין מערכת שכר, אין מערכת כוח אדם. אין לי
מושג איפה הם ייקלטו ומי יטפל בהם.

היו"ר שולי מועלם-רפאלי:

אם אנחנו כבר מדברים, חברי חברי הכנסת, העליתי את זה אתמול, וחבר הכנסת פרי
העלה את זה בתחילת הדיונים, אני מבקשת שוב לומר את זה לפרוטוקול כדי שזה
יהיה ברור – לפי הנתונים העובדתיים, אנחנו הולכים לזה שהתאגיד עולה ביום
שני, מתחיל ביום שני. 440 עובדי רשות השידור צריכים לעבור תהליך, ואני
אמרתי את זה אתמול, וחבר הכנסת פרי אמר את זה היום, שהם חייבים ביום ראשון
להתנייד לתאגיד ולעשות שם תהליך.

קריאה:

לוחות זמנים לא רציונליים.

קריאה:

רצוי כבר ביום חמישי, הייתי אומר.

היו"ר שולי מועלם-רפאלי:

אנחנו נגיד את זה לפרוטוקול. אני חושבת שזו דרישה - - -

קריאה:

גם 102 העובדים שחסרים.

משה שגב:

דרך אגב, גם ה-102 הנוספים, עד יום התחילה צריכים לעבור. הכול צריך לקרות
ביום הראשון.

היו"ר שולי מועלם-רפאלי:

חברים, לגבי ה-102, אני לא בטוחה. תיכף תגיד היועצת המשפטית לוועדה.

קריאה:

לא, זה מחויב.

היו"ר שולי מועלם-רפאלי:

שנייה. אני אמרתי שאני לא יודעת. אם היא תגיד שזה מחויב, זה מחויב. חברי
חבר הכנסת כבל, מול מי פועלים בנושא הזה, ש-440 עובדים שכבר נקלטו בתאגיד
מרשות השידור עושים תהליך מעבר שלא מתחיל ביום שני בבוקר?

אלדד קובלנץ:

אך ורק בחקיקה.

איילת נחמיאס ורבין (המחנה הציוני):

מול הכנ"ר.

גיל עומר:

זה חייב להיות בחקיקה, כי כל הבקשות עד היום נדחו.

היו"ר שולי מועלם-רפאלי:

השאלה הופנתה לחבר הכנסת כבל כמומחה בתחום. לא בתחום התקשורת, אלא בתחום
החקיקה בתקשורת.

איתן כבל (המחנה הציוני):

אתי, אני לא יודע אם זה יכול להיכנס בחקיקה או איך צריך לעשות את זה. אם זה
לא ייכנס בחקיקה – העניין של המעבר גב אל גב.

היו"ר שולי מועלם-רפאלי:

מעבר עובדים מרשות השידור, גב אל גב – ביום חמישי או ביום ראשון כדי שתהליך
הקליטה שלהם יהיה - - -

קריאה:

כמה שיותר מוקדם.

איתן כבל (המחנה הציוני):

תני לי רק להסביר לך במשפט. אם מישהו רוצה להמשיך את הכאוס והבלגן שממילא
מתקיימים פה ורוצה ליצור התמוטטות מוחלטת של המערכת, יבקש שביום שבו החוק
ייכנס לתוקף, כולם יגיעו לתהליך הקליטה.

גיל עומר:

עד היום כל הבקשות האלה – זה לא הלך.

איתן כבל (המחנה הציוני):

בוודאי. בשלב מסוים ההנהלה של רשות השידור הקיימת כבר הייתה במקום אחר, היא
כבר הייתה בחוק אחר. אז לא היה לה עניין, לפחות כך נראה לי, לשתף פעולה.
ואם זה לא יהיה בחקיקה, אז כנראה שמישהו רוצה להפיל את זה פה ופה.

אתי בנדלר:

אני מעיינת עכשיו בסעיף 96 לחוק. מדובר על כך שהמנהל הכללי הזמני יציע
לעובדים היכן רוצים - - - את המספר של העובדים שלהם יוצע להיקלט בתאגידי
השידור. במקום 450 משרות, 510. אני לא מוצאת - - -

אסף וסרצוג:

מה שרשום היום בחוק, במקום 450, לשנות ל-500.

אתי בנדלר:

אבל לא כתוב כאן שההצעה הזאת צריכה להיות עד יום התחילה. אני גם לא חושבת
שזה אפשרי.

משה שגב:

איך זה מנוסח בחוק המקורי?

אסף וסרצוג:

- - - עד אחרי יום התקינה שאפשר להציע.

אתי בנדלר:

אני רוצה להסביר, הדרישה הזאת תיכנס לתוקפה רק כשהחוק ייכנס לתוקפו.

גיל עומר:

לא מדובר על הדלתא, מדובר על האנשים שכבר חתומים שיתחילו לעבוד.

איילת נחמיאס ורבין (המחנה הציוני):

הוא מדבר על מי שכבר חתם.

גיל עומר:

מה שקורה, צריך להתחיל להפעיל תאגיד כאשר רשות השידור לא משחררת את העובדים
לבוא.

היו"ר שולי מועלם-רפאלי:

אדוני מאגף התקציבים, אסף, אנחנו לא מדברים על בין 440 שכבר נקלטו ל-510
תקנים שעוד ייקלטו, בעזרת ה'. אלא אנחנו מדברים על מי שכבר היום – 440
עובדים. מה שאנחנו רוצים להגיד, שהעובדים האלה צריכים להיות משוחררים מרשות
השידור ביום חמישי כדי להיקלט בתאגיד ולהעלות אותו ביום שני. אלא אם כן יש
פה אמירה אחרת, אבל זאת לא האמירה שיוצאת מפה. זאת האמירה.

אסף וסרצוג:

זה בידכם לא בידינו. אין לי אמירה לגבי זה.

היו"ר שולי מועלם-רפאלי:

זאת האמירה שיוצאת מהוועדה, ויתקנו אותי חברי.

קריאה:

- - - לשחרר אותם מהעבודה ברשות השידור.

רונית בראון קניס:

צהריים טובים, רונית בראון, המשנה למנכ"ל רשות השידור.

היו"ר שולי מועלם-רפאלי:

אני שוב אגיד לפרוטוקול שמפתיע אותנו, יום אחרי יום, שהמנכ"ל לא מוצא לנכון
לבוא לדיונים.

איילת נחמיאס ורבין (המחנה הציוני):

הוא צריך להיות פה. אלו הימים הקריטיים.

היו"ר שולי מועלם-רפאלי:

אני חשה כיושבת-ראש הוועדה כבר מספר ימים שצריך להגיד את זה לפרוטוקול,
שראוי היה למנכ"ל רשות השידור להיות פה. זה אירוע דרמטי, בעיקר לאנשים שלו,
לשידור הציבורי, והוא חלק מהדבר הזה. אבל את פה ואנחנו שמחים בך יום אחרי
יום.

רונית בראון קניס:

אני פה, ואיתי פה צוות נכבד שעושה עבודתו נאמנה.

יוסי יונה (המחנה הציוני):

הדברים האלה הם לא ביקורת כלפיך.

היו"ר שולי מועלם-רפאלי:

ברור, היא פה, יום אחרי יום, שעות רבות.

רונית בראון קניס:

אנחנו נמצאים פה צוות מכובד, לרבות נציגי הכנ"ר, שמייצגים פה את כולם.

איילת נחמיאס ורבין (המחנה הציוני):

רונית, גם הכנ"ר היה צריך להיות פה, בסדר? זה אירוע עד כדי כך משמעותי.

היו"ר שולי מועלם-רפאלי:

רונית, בבקשה, תעני לנו.

רונית בראון קניס:

אני מבקשת להבהיר לחברי, אנחנו מחויבים על-פי החוק ברצף שידורי עד ליום
התחילה. אם רוצים לשנות את זה, זה בסדר, אבל כדי שנוכל לשמר את הרצף
השידורים הזה, אנחנו משתדלים כמיטב יכולתנו לשחרר את מי שאנחנו יכולים בין
המשמרות ותוך כדי, אבל אנחנו לא יכולים לשחרר את כל העובדים שהתקבלו
לתאגיד.

אלדד קובלנץ:

אין דרך אחרת. הנזק שייגרם לשידור הציבורי הוא בלתי הפיך, ואתם תוכלו לשרוד
את שלושת הימים האלה, רונית.

גיל עומר:

אפשר לעשות בעניין של רצף שידורים פשרות הגיוניות, אלא אם כן יש מישהו
שרוצה לחבל בתהליך. זאת האמת, וצריך לומר אותה בצורה הכי ברורה.

היו"ר שולי מועלם-רפאלי:

ברשות כל הנוכחים, חברי חברי הכנסת, זו תהיה החלטה של חברי הכנסת. אני לא
מתכוונת לעשות את מה שאני מבקשת לא לעשות, ולהטיח ראש בראש את שני האיגודים
האלה. אני חושבת שברור לחלוטין שאם רוצים שזה יעלה ביום שני לשידור, צריך
לשחרר אותם ביום חמישי.

גיל עומר:

העלה שגב – ישימו מחשב שישדר בשלושת הימים האלה. יהיה רצף שידורי. הפתרונות
הם קלים מאוד.

משה שגב:

אתם רוצים שנשים שקופית? נשים שקופית, מה שאתם רוצים.

רונית בראון קניס:

- - -

היו"ר שולי מועלם-רפאלי:

לא, לא, רונית, סליחה. רונית וגיל, אחרי כל השעות והימים האלה, אני ממש לא
מתכוונת שאתם תחליטו על זה. זה בדיוק תפקידם של חברי הכנסת, וחברי הכנסת
מבינים מה הם צריכים לעשות.

גיל עומר:

מעולה. תודה רבה.

רונית בראון קניס:

תודה רבה.

איילת נחמיאס ורבין (המחנה הציוני):

צריך להבין שברמת המוכנות יש עובדים שהם היברידיים. זאת אומרת, חלקם באים
מדי פעם לבכות את התאגיד, חוזרים לחללית האם. באים לבכות את התאגיד, חוזרים
לחללית האם. אני לא רוצה להיכנס לרמת המוכנות של התאגיד, כי אני לא - - -

היו"ר שולי מועלם-רפאלי:

לא, לא, אנחנו גם לא אנשי מקצוע. אני יודעת להגיד רמת מוכנות של גוף
תקשורת?

איילת נחמיאס ורבין (המחנה הציוני):

כי זה כבר לא מעניין. גם אם הייתי יודעת, זה כבר לא מעניין, זה פשוט לא
רלוונטי.

היו"ר שולי מועלם-רפאלי:

חברי חברי הכנסת, אני מבקשת שאנחנו נעביר את זה כהחלטת ועדה, זה לא צריך
להיות בהצעת החוק. מישהו שינסח את ההחלטה.

איילת נחמיאס ורבין (המחנה הציוני):

זה לא מספיק החלטת ועדה. את לא יכולה. את לא יכולה, זה צריך להיות בחוק.

קריאה:

זה חייב להיות בחוק.

היו"ר שולי מועלם-רפאלי:

שנייה. לא בטוח, יש פה מומחים.

תמנה עורב:

זה כתוב בחוק המקורי, בחוק מ-2014.

היו"ר שולי מועלם-רפאלי:

מה כתוב, תמנה?

איילת נחמיאס ורבין (המחנה הציוני):

אנחנו יודעים, תמנה, מה כתוב שם, על המחויבות של הרשות.

משה שגב:

שידורים עד ליום התחילה.

תמנה עורב:

שידורים עד ליום התחילה.

משה שגב:

מה זה שידור? תגדירו מה זה שידור.

היו"ר שולי מועלם-רפאלי:

לא, לא, לא, זה בדיוק מה שלא רצינו לעשות. יש אנשי מקצוע ברשות השידור.

אסף וסרצוג:

שגב, אלו שלושה ימים אחרונים.

משה שגב:

אבל אתה צריכים להבין מה יש לנו בשלושת הימים האחרונים האלה. יש ביום חמישי
חצי גמר אירוויזיון. יש לנו ביום שבת גמר אירוויזיון. תחליטו – לשדר, לא
לשדר, מי ישדר?

היו"ר שולי מועלם-רפאלי:

היועצת המשפטית של הוועדה, בבקשה.

אתי בנדלר:

יש כאן נציג כנ"ר?

היו"ר שולי מועלם-רפאלי:

נציג הכנ"ר כאן? יכול להיות שאין פה נציג כנ"ר? הרגע אמרת שהם פה בהמוניהם.

רונית בראון קניס:

הם היו פה יומיים, כרגע הם לא נמצאים פה, הם לא הגיעו עדיין.

אתי בנדלר:

אני רוצה לומר, סעיף 102(ב) לחוק השידור הציבורי הישראלי, הממוקם בפרק ט"ז,
שעניינו הפסקת פעילות ופירוק קובע כדלקמן: "המפרק יפעל בהתאם להוראות פרק
זה להמשך פעילותה וניהולה השוטף של הרשות, לרבות המשך קיום השידורים בידיה,
בהיקף שהיה נהוג ערב יום הפרסום, עד ערב יום התחילה, ולהסדרת פירוקה של
הרשות".

משה שגב:

יש התחייבות כלפי איגוד השידור האירופאי גם.

אתי בנדלר:

דהיינו, המפרק הוא שאחראי על כך שיהיו שידורים באותו היקף שהיה ערב תחילת
החוק. רק לו יש סמכות להחליט על - - -

אלדד קובלנץ:

אלא אם כן שינוי חקיקה.

אתי בנדלר:

אנחנו נעשה שינוי חקיקה בלי לשמוע את עמדתו של המפרק?

גיל עומר:

עוד סוגיה משפטית – השאלה מה זה ערב התחילה? האם גם יומיים ושלושה לפני זה
ערב התחילה?

רונית בראון קניס:

אני רק מבקשת להזכיר שיש שידורי אירוויזיון, חברים.

היו"ר שולי מועלם-רפאלי:

אנחנו מסכימים אתך. יש פה תמימות דעים בין חברי הכנסת. אנחנו נקרא לכנ"ר או
לנציגו ונשמע איך הם מתכוונים לעשות את זה.

איתן כבל (המחנה הציוני):

רק מילה אני רוצה לומר לך. אתי, כשאנחנו כתבנו את המילה ערב, לא התכוונו
ערב שבת. ערב, הכוונה היא בזמן הסמוך. זה פותר את העניין.

היו"ר שולי מועלם-רפאלי:

הוועדה מזמנת את נציגי המפרק, את נציגי הכנ"ר, ואנחנו נשמע את עמדתם, ומה
התכנית שלהם, איך הם מתכוונים לעשות את זה כדי ליצור את רצף השידורים.

אתי בנדלר:

את הכנ"ר, לא את הנציגים.

היו"ר שולי מועלם-רפאלי:

את הכנ"ר.

משה שגב:

אתם רק צריכים להבין דבר אחד - - -

היו"ר שולי מועלם-רפאלי:

משה, מה שאני לא רוצה, שאנחנו כנראה לא נבין. אנחנו לא אנשי מקצוע בתקשורת.

תמנה עורב:

בדיוק בגלל זה הכאוס הזה. בדיוק בגלל - - -

היו"ר שולי מועלם-רפאלי:

תמנה, כיוון שאני אומרת את זה הרבה יותר פעמים ממך, כמו שהסברתי לכם, אני
מנסה להביא את המיטב - - -

תמנה עורב:

- - - חבל מאוד שלנו זה יותר חשוב מאשר לכם.

משה שגב:

מה שאני רוצה להגיד הוא לא מקצועי, רק צריך להבין ברמת הרציונל. אנשי הליבה
שמחזיקים אצלי את השידור בערוץ הראשון, לשמחתי, התקבלו לתאגיד. אלה אותם
אנשים. איפה הם יהיו בשידור האירוויזיון – שם או פה?

אלדד קובלנץ:

אני בטוח שאתה לא צריך 100% מהם, אבל לא נפתח את זה.

היו"ר שולי מועלם-רפאלי:

בדיוק. אנחנו אמרנו כבר לפרוטוקול את עמדתנו על זה שהכנ"ר לא נמצא פה. ברור
לחלוטין שאנשי הכנ"ר חייבים היו להיות פה. עולים לאורך כל הזמן נושאים
קריטיים, ועכשיו כשאנחנו מתקרבים לקראת סיום, ברור לחלוטין – לא להיבהל,
חברי הכנסת לא נטשו את הספינה הטובעת, הם הלכו להצביע בוועדת הכנסת על המשך
הדיון.

יוסי יונה (המחנה הציוני):

באותו נושא גברתי.

היו"ר שולי מועלם-רפאלי:

ברור. אמרתי.

אלדד קובלנץ:

באותו נושא, אבל טיפה שונה, במהלך השנה האחרונה ניסינו אין-ספור פעמים
להשיג קבצי וידאו שהם קריטיים לנו ליום השידור הראשון, ובכלל,
לחודש-חודשיים הראשונים, ואת מערכות המידע של רשות השידור בפירוק, ולא
קיבלנו אף אחת מהן כמעט. גם קבצי וידאו וגם מערכות מידע. זה קריטי לנו
לשידור.

היו"ר שולי מועלם-רפאלי:

כשהכנ"ר יגיע אנחנו נדבר גם על עובדים וגם על קבצי וידאו וקבצי מידע, שחוץ
מלהגיד אותם, אין לי מושג מה זה אומר, אבל אני סומכת על כל אנשי המקצוע.

אליעזר וחנונו:

להמשיך שידור מרוממה. אתם פותרים הרבה בעיות.

אתי בנדלר:

סליחה גברתי, התקשר אלי עכשיו דוד האן, הכונס הרשמי. הוא מבקש למסור לוועדה
שעובדי רשות השידור שנקלטו בתאגיד השידור הישראלי ישוחררו מעבודתם עוד
השבוע, ולכל המאוחר ביום חמישי.

קריאה:

תודה רבה.

היו"ר שולי מועלם-רפאלי:

אוקיי, אני אעדכן אחר-כך את חברי הכנסת.

קריאה:

- - - שלא יהיה אירוויזיון.

גיל עומר:

עם כל הכבוד לפרופ' האן, חלק מהדברים האלה כבר נאמרו והם לא קרו. צריך
להיות ברור שזה קורה, כי אני ישבתי עם פרופ' האן לא לגבי אנשים, אלא לגבי
החומרים, והוא אמר לי: זו האחריות שלי על-פי חוק וזה ייקרה. לצערי, זה לא
קרה.

רונית בראון קניס:

אני מבקשת לדייק בדברים – העברנו עשרות טרה של חומרים. בואו לא נפתח את זה.

איתן כבל (המחנה הציוני):

אל תשעממו אותנו. יש לנו משלנו מספיק, אנחנו לא צריכים לשמוע את הבעיות של
השכנים שלנו. אני רוצה לומר לכם, אני אומר את זה למנכ"ל וליושב-ראש – אנחנו
רוצים שהמעבר יהיה המעבר הכי טוב והכי חלק שיש. עם זאת, יש אירוויזיון
וכולי. בישראל זה עדיין להיט. לכן אני מציע בשם הוועדה, שהכנ"ר ייפגש אתכם
לאלתר על מנת שאנחנו נקבל דיווח עד יום חמישי לכל המאוחר, איך אתם מתכוונים
בפועל ליצור תהליך שבו האירוויזיון - - -

היו"ר שולי מועלם-רפאלי:

לא נפגע רצף השידורים והעובדים עוברים.

איתן כבל (המחנה הציוני):

אין שום סיבה, זה לא כזה מסובך. אין שום סיבה שזה לא יקרה.

היו"ר שולי מועלם-רפאלי:

בסוף, אם נקלטו 440 עובדי רשות, גברתי רונית, אתם אלה שיצטרכו להגיד לכנ"ר
איך הדברים מתכוונים להתבצע מבחינתכם. אבל כמו שהציע חבר הכנסת כבל, הוועדה
מבקשת לקבל דיווח מהכנ"ר. ביום חמישי אנחנו נדע את זה ממנו.

אלדד קובלנץ:

עדיף מחר. אנחנו על - - -

איתן כבל (המחנה הציוני):

מבחינתי, גברתי – אם תגידי מחר, אז מחר.

היו"ר שולי מועלם-רפאלי:

בסדר. אנחנו נדאג ליצור אתו קשר ולבקש שזה יהיה מחר כדי שביום חמישי – יש
שידור משמעותי בשידור הציבורי ברשות הציבורי וגם לקראת יום שני.

איתן כבל (המחנה הציוני):

ביום חמישי האירוויזיון?

היו"ר שולי מועלם-רפאלי:

כן, היא אמרה שביום חמישי הקדם אירוויזיון. מישהו אמר את זה.

תמנה עורב:

תמנע ביום חמישי הקדם וביום שבת הגמר עצמו.

היו"ר שולי מועלם-רפאלי:

נאחל הצלחה, בעזרת ה'. רצית קודם להעלות משהו ולא אפשרתי.

יאיר טרצ'יצקי:

יאיר טרצ'יצ'קי, יו"ר ארגון העיתונאים. דובר על עניין מינוי המנכ"ל הקבוע,
והחוק נותן שלושה חודשים, 90 יום, כדי למנות את המנכ"ל הקבוע. 90 הימים
אמורים להיות כוללים את בחירת השופט בדימוס, שבוחר את ועדת האיתור, שבוחרת
את המועצה, שבוחרים את המנכ"ל הקבוע. בעקבות הערה על זה שנותרו רק עשרה
ימים למועצה גם לפנות, גם לקבל מועמדים, גם לראיין אותם, גם לבחור אותם,
וגם שהבן אדם שנבחר יתחיל לאייש עשרה ימים וזה לא סביר, שינו את החלוקה
הפנימית ועדיין צריכים לעשות את זה ב-90 יום, אבל למעשה, השלב האחרון שבו
המועצה מתחילה באיתור המנכ"ל ובוחרת אותו ומתחילה יש 24 ימים - - -

אתי בנדלר:

לדעתי יש 30 ימים, אם אינני טועה.

יאיר טרצ'יצקי:

גם אם 30, חשוב לי להגיד לפרוטוקול שזה משך זמן מופרך לחלוטין שלא יעמדו
בו. גם אם באותו יום יאתרו, גם יראיינו - - -

היו"ר שולי מועלם-רפאלי:

מר טרצ'יצ'קי, לאורך כל הדיון בנושא הזה עלה שוב ושוב מאנשי המקצוע שלו
יצויר שלא ייבחר אותו מנהל זמני, העורך הראשי יוכל לשמש - - -

יאיר טרצ'יצקי:

לא מדובר על המנכ"ל הזמני, מדובר על המנכ"ל הקבוע. אני אחדד למה העניין
חשוב. כי דובר על זה שהמנכ"ל הזמני לא יוכל לפטר עובדים. העיתונאים שארגון
העיתונאים מייצג, לפי האווירה מסביב, הם בסכנת פיטורים ברגע ששלושת החודשים
יסתיימו. זו כביכול הייתה הכוונה המקורית של החוק. החשש שלי הוא שמאחר
שניתנה התחייבות שהמנכ"ל הזמני לא יוכל לפטר אותם וייבחר מנכ"ל קבוע בתוך
שלושה חודשים – ואני אומר, לא יוכל להיבחר – מה שיקרה – ואני אומר את זה גם
לפרוטוקול – בעוד חודשיים תתכנס פה הוועדה לתיקון מס' 9. בתיקון מספר 9
יבקשו להאריך את התקופה. מומו פילבר, מנכ"ל משרד התקשורת יגיד שזה לא סביר
שאי-אפשר לפטר אנשים לתקופה של זמן, ויאפשר למנכ"ל הזמני לפטר עובדים של
התאגיד.

היו"ר שולי מועלם-רפאלי:

כיוון שכמו שאמרתי קודם, הנבואה עוד לא ירדה לעולם בתקופה שלנו, אני מציעה
לא לצאת מנקודות הנחה, ובטח לא - - -

יאיר טרצ'יצקי:

זו לא נבואה, ההיפך, זו היסטוריה כי ראיתי את אותו דבר קורה עם - - -
הישראלי – נבחר מנכ"ל זמני - - -

היו"ר שולי מועלם-רפאלי:

עובדתית, האמירה היא ברורה, שבשלושת החודשים האלה המנהל הזמני לא מפטר אף
אחד. אם נתכנס פה אחרי חודשיים, נשמור על זכויות העובדים. בסוף אנחנו רוצים
לשמור גם על הזכויות של העובדים שכבר נמצאים, וגם על הזכויות של העובדים
שיתמודדו בעתיד להיות חלק מתאגיד החדשות. לדעתי, ליצור עכשיו כל מיני דברים
על דברים - - -

יאיר טרצ'יצקי:

אני רק אומר שמראש ברור שהחוק לא מאפשר לעבוד בתקופת המעבר.

היו"ר שולי מועלם-רפאלי:

אני חושבת שאמר חבר הכנסת איתן כבל קודם דברים ברורים.

יאיר טרצ'יצקי:

אני חייב לציין גם ברמה המשפטית – היכולת להגן על זכויות של העובדים היא
הרבה יותר משמעותית כשעוברים בין שני גופים מאשר כשהם כבר יהיו עובדים
באותו מקום ופשוט יוכלו להזמין אותם לשימוע ולפטר אותם. החוק יהיה כבר פחות
רלוונטי לדברים. לכן אני חושב שמראש צריך לקבוע תקופה סבירה - - -

היו"ר שולי מועלם-רפאלי:

אנחנו לא נאריך את שלושת החודשים האלה. לצערי – או לא לצערי – גם על שלושת
החודשים האלה הייתה ביקורת לא קטנה. נראה לי שבאיזונים שניסינו ליצור בין
הגנה על זכויות העובדים שכבר נקלטו בתאגיד ועוברים לתאגיד החדשות, לבין
העובדים האחרים שירצו להתמודד על תפקידים בתאגיד החדשות, שלושת החודשים
האלה הם איזון ראוי. במידה ונמצא את עצמנו מול שוקת שבורה, נתכנס פה, כמו
שאמרת, אותם אנשים, עם אותו רצון אמתי להגן על העובדים גם בתאגיד וגם ברשות
השידור. ובזה סגרנו את הדיון הזה.

יאיר טרצ'יצקי:

עוד משפט ממש חשוב. משפט קטן אחד. מה שהיה מוטמע בתוך המשפט האחרון שאמרת –
ואני לא חושב שזו כוונתך – כשאת אומרת העובדים שירצו להתמודד על התפקידים
האלה, זה כבר בא להראות שהעובדים, שיש חובת תום לב על ההעסקה שלהם, כבר
עכשיו, מראש - - -

היו"ר שולי מועלם-רפאלי:

אתה מבין למה לא רציתי לפתוח את זה? כי מחר אתה תיקח את המשפט שלי, שנאמר
ממקום נקי ואמתי, ותהפוך אותו לנפנוף פוליטי, או נגד עובדי התאגיד. לא, זו
לא המגמה. יש פה אמירה ברורה – מנסים להגן על זכויות העובדים. זאת המטרה.
שלושה חודשים אי-אפשר לפטר אותם. אם אחרי שלושה חודשים נגיע למצב שלא מתמנה
מנהל קבוע, אנחנו נתכנס פה ונדבר על המציאות החדשה אז. בנקודת הזמן הזאת,
חברים, אנחנו עושים הפסקה בעבודה כיוון שבמקביל, בוועדת הכנסת מצביעים כל
חברי הוועדה הזאת על המשך הדיונים על החוק הזה המליאה. אני לא יכולה להתחיל
את ההצבעות כשלא נמצאים פה חברי הוועדה המשותפת. אנחנו עושים הפסקה ונתכנס.
אנחנו נודיע על ההתכנסות מספיק זמן מראש.

(הישיבה נפסקה בשעה 15:10 ונתחדשה בשעה 15:35.)

היו"ר דוד ביטן:

רבותי, אני פותח את הישיבה. קודם כל, נשארו לנו מספר בעיות אחרונות מהדיון
של אתמול. הבעיה הראשונה הייתה בעיית ההצמדה. בעניין הזה אני ישבתי היום עם
האוצר. אני מבקש לומר מה הסיכום שמקובל עליכם גם כן.

אסף וסרצוג:

הסידור הוא שיהיה מנגנון של בחינת ההצמדה, אם יש שחיקה של התקציב, ובהתאם
לכך תצטרך להיות המלצה על שינוי התקציב. אנחנו נעביר נוסח - - -

היו"ר דוד ביטן:

שינוי בחוק.

אסף וסרצוג:

כן, ברור.

היו"ר דוד ביטן:

פעם בחמש שנים.

קריאה:

לשני התאגידים.

היו"ר דוד ביטן:

כן, אבל לא להוריד, רק להעלות.

אסף וסרצוג:

רק להעלות.

היו"ר דוד ביטן:

שיהיה כתוב: אין הפחתה, רק תוספת. פעם בחמש שנים.

איתן כבל (המחנה הציוני):

שחיקה בדרך כלל היא כלפי מטה.

היו"ר דוד ביטן:

לא יודע, באוצר הכול להיות. שיהיה מובהר העניין – רק כלפי מעלה. האוצר
נותנים לך מיליון, לוקחים לך מיליון.

לאה ורון:

מדובר על סעיף 82יד.

שולי מועלם-רפאלי (הבית היהודי):

גם בחוק המקורי וגם בתיקון מס' - - -

היו"ר דוד ביטן:

הכול, לשני התאגידים. מכיוון שהתקציב כתוב בחוק הזה, ההצמדה למדד לא מספיקה
מכיוון שאי-אפשר לדעת מה עלויות השכר, כל מיני דברים כאלה, אז פעם בחמש
שנים תיעשה בדיקה על-ידי ראש אגף התקציבים, או על-ידי האוצר, זה לא מעניין
אותי - - -

אתי בנדלר:

לא, צריך לכתוב מי.

היו"ר דוד ביטן:

תכתבו מי. אם תהיה שחיקה, יביאו את זה לממשלה על מנת להעביר חוק ממשלתי
בתוך זמן קצר מאוד. נכתוב בתוך 30 יום מסיום הבדיקה על מנת שהכנסת תוכל
לחוקק ולשנות רק את הסכומים, לא יותר מזה. שלא ינצלו את זה לדברים אחרים.

אתי בנדלר:

30 ימים זה פער הימים בין מה למה, אדוני?

היו"ר דוד ביטן:

בין סיום הבדיקה, שגם היא תיקבע בחוק, לבין הגשת החוק לכנסת.

אתי בנדלר:

אני מציעה שתגיד מתי בתוך חמש השנים – בתוך כמה זמן תיעשה הבדיקה.

היו"ר דוד ביטן:

בתום חמש השנים, בחודש ינואר. בחודש ינואר בתום חמש השנים. הנושא הזה ייבדק
בתוך 30 יום, ו-30 יום לאחריו הם יצטרכו להביא הצעת חוק לתיקון הסכומים. אם
צריך, כי אולי לא צריך. שתיים, בנושא של העובדים, הוויכוח האחרון שהיה לנו,
אני אבקש מאסף שיציג את ההסכמה הזאת. אי-אפשר היה לרבע פה את המעגל עד
הסוף, לכן ניסינו לפתור את הבעיה עד כמה שיכולנו.

אסף וסרצוג:

אני רק רוצה לסייג שזה עוד בבדיקה. זה צריך להיבדק עוד מול הנציבות והיועץ
המשפטי של המשרד בודק את זה. לבחון אם ניתן לתת לעובדי רשות לגשת למשרדים
בין-משרדיים לתקופה של שנה ולעגן את זה איפה שצריך לעגן את זה. זה עוד צריך
להיבדק. סייגתי.

רועי פולקמן (כולנו):

דרך אגב, זו דרמה גדולה, זה הישג ענק. אם אנחנו מצליחים לסגור את זה משפטית
– זו אפשרות לכל עובדי רשות השידור להתמודד במכרזים הפנימיים של המדינה. זו
דרמה גדולה מאוד.

איריס נחמיה:

חברים, אני חייבת לציין שהמכרזים הבין-משרדיים זה ברמת 43-41, אלו דרגות
בכירות יחסית, הן לא נפתחות כל כך הרבה. היקף המשרות בשירות המדינה בשנה
עומד בערך על 2,000 משרות, הרבה מאוד מהן משרות פרופסיונליות, של רופאים,
של אחיות. צריך לסייג גם כאן ולראות את ההתאמה.

רועי פולקמן (כולנו):

יודעים שחלק מהם – אבל זה עדיין לא מעט משרות.

שולי מועלם-רפאלי (הבית היהודי):

הנושא הזה עלה אתמול ביחס - - -

רועי פולקמן (כולנו):

אנחנו לא צריכים הרבה, אנחנו צריכים 50 איש.

שולי מועלם-רפאלי (הבית היהודי):

- - המחשבה הייתה שאנחנו ננסה בתוך התהליך שנעשה, לתת מספר מענים, מה שיביא
בסוף את הצורך במכרזים הבין-משרדיים למספרים לא מאוד גבוהים. מה שאת אומרת
חשוב לפרוטוקול, אבל ברור לחלוטין שעיקר המענה הוא לא במכרזים
הבין-משרדיים.

היו"ר דוד ביטן:

יש בעיה של 50 איש, לא יותר מזה. לא משהו בשמיים.

מיה אלתרמן:

אין הבדל מהותי בין מכרז פנימי לבין משרדי. זה אותו דבר, רק זה רחב יותר.

היו"ר דוד ביטן:

רגע, רגע, ההסתדרות, לפני שנתיים, אם הייתם נלחמים על 150 עובדים, לא הייתה
בעיה.

שולי מועלם-רפאלי (הבית היהודי):

גברתי מההסתדרות מה שניסינו אתמול זה להביא משהו שלא היה.

רועי פולקמן (כולנו):

זו ההסתדרות העירה פה, לא הנציבות.

שולי מועלם-רפאלי (הבית היהודי):

גברתי מההסתדרות, מה שניסינו לעשות זה להביא עוד מענה, לא כדאי להפוך את זה
שוב.

היו"ר דוד ביטן:

שולי, אמרתי שאין לנו הרבה זמן.

רועי פולקמן (כולנו):

אולי שיפתחו לפנימיים.

היו"ר דוד ביטן:

אז שיפתחו לפנימיים. אין לי בעיה עם זה גם.

רועי פולקמן (כולנו):

אם ההסתדרות מסכימה, תענוג. ואז אתה פותח לתקופה מוגבלת את האפשרות למכרזים
פנימיים.

מיה אלתרמן:

מה שההסתדרות מבקשת, שבתוך ה-100, אם יהיו שם משרות שבסוף לא יאוישו - - -

היו"ר דוד ביטן:

אמרתי, לשני התאגידים. אמרת את זה.

מיה אלתרמן:

מה שאמרתי גם בימים הקודמים, שהעדיפות פה היא קודם כל למבוגרים ללא פנסיה.
אבל יש אוכלוסיות - - -

היו"ר דוד ביטן:

לא, לא, עצרי. עצרי. אני לא מוכן יותר לזה. אמרתי, יש לנו רבע שעה לסיים את
העניין. אנחנו יודעים את זה. התיקונים שעשינו בחוק לגבי גילאי 50-40
יישארו, על זה אין ויכוח. עם התיקונים של השר, עם הקליטה, עם הכול – נשאר.
יש לנו עוד בעיה, עם בדרך כלל צעירים, אבל אנחנו לא רוצים לציין צעירים. כל
העובדים של רשות השידור בשנה הזאת שירצו לגשת למרכזים האלה, יוכלו לגשת. לא
משנה כלום.

איריס נחמיה:

אני אומר שאם ההסתדרות מסכימה, מבחינתנו זה צעד נוסף – מכרזים פנימיים.
אנחנו נוכל אפילו להכניס כמה - - - אפילו לא בין-משרדי.

היו"ר דוד ביטן:

- - - מצוין. לא מעניינת אותי ההסתדרות. ההסתדרות תעשה - - - אני מוכן.

קריאה:

צריך לעגן את זה בחוק?

מיה אלתרמן:

מה שאני מנסה לדבר עם האוצר עכשיו - - -

רועי פולקמן (כולנו):

את מדברת על ניוד של ה-100.

היו"ר דוד ביטן:

- - -

מיה אלתרמן:

על זה אני מנסה לדבר עם האוצר עכשיו.

היו"ר דוד ביטן:

לא, לא, לא, ה-100 בפנים.

אתי בנדלר:

אני עדיין לא הבנתי, אדוני – אני מבינה שהשינוי היחיד כרגע הוא שכל עובדי
רשות השידור, לא משנה אם הם צעירים - - -

היו"ר דוד ביטן:

בנוסף למה שאמרנו אתמול. כל עובדי רשות השידור במשך שנה יכולים לגשת
למכרזים בין-משרדיים או פנימיים.

אתי בנדלר:

נכון. האם ההמלצה הזאת, או ההחלטה הזאת, טעונה תיקון חקיקה?

היו"ר דוד ביטן:

אין להם העדפה במכרז ואין להם פטור ממכרז. השאלה הזאת – תחשבו עליה. אם היא
טעונה, לפני שנתחיל את ההצבעות, נתקן גם את זה. עד 18:00 אתם יכולים לענות
תשובה על זה?

אתי בנדלר:

מעבר לזה, עד 18:00 כולל הצעה. לא טעון חקיקה?

קריאה:

לא. מכרזים פנימיים לא מעוגנים בחקיקה בכל מקרה.

היו"ר דוד ביטן:

לא נכניס את זה בחוק.

אתי בנדלר:

אתם תדאגו לתקף את ההחלטה הזאת בדרך שאמורה להיות מתוקפת – הסכם קיבוצי,
הסדר קיבוצי, מה שתרצו.

קריאה:

זה בתקשי"ר אני חושבת.

היו"ר דוד ביטן:

אז אין בעיה, עוד יותר טוב.

רועי פולקמן (כולנו):

אבל יש הסכם קיבוצי עם ההסתדרות. דוד, צריך להיאמר על-ידי ההסתדרות ועל-ידי
נציבות שירות המדינה שיש הסכמה שלמשך אותה שנה – זה ביניכם – עובדי הרשות
יוכלו להתמודד במכרזים פנימיים. בעיני זה הישג אדיר, ורק צריך את הסיכום
שלכם. אתם צריכים להציג סיכומים.

היו"ר דוד ביטן:

פולקמן, תפסיק לדבר עכשיו עם ההסתדרות. הם ישבו על זה. עוד פעם אני אומר –
אני מסכם את זה כך: לגבי הגילאים האלה שאמרנו, כמו שסיכמנו אתמול, הכול
נשאר, עם התיקונים שסיכמנו. אתם איתי הנציבות? סיכמנו ארבעה חודשים בנושא
של קליטה, הכול, חודש – זה נשאר, אין שום בעיה. אחר כך המשכנו את זה ולא
סיכמנו. את זה תורידו.

קריאה:

וגם שידווחו על זה לוועדת - - -

היו"ר דוד ביטן:

כן, כל מה שסיכמנו. כלכלה – אין בעיה. נציבות שירות המדינה, בנוסף לזה - -
-

איריס נחמיה:

אנחנו נבדוק לגבי העניין של המכרזים הפנימיים. לגבי הבין-משרדיים, מבחינתנו
זה בסדר, המכרזים הפנימיים. אנחנו נבדוק את הנושא המשפטי.

היו"ר דוד ביטן:

אם צריך חוק. אז אני אומר דבר פשוט – עד 18:00 תודיעו לנו אם צריך או לא
צריך חוק, ואז תביאו איזשהו נוסח. אם לא צריך חוק, אתם מתחייבים בפני
הוועדה שאתם תדאגו לעגן את העניין הזה באופן כזה שנציבות שירות המדינה
תאפשר לעשות את זה במשך שנה לעובדי רשות השידור באופן כללי. זה פותר לנו
הרבה בעיות.

איריס נחמיה:

אנחנו דיברנו על ה-50 המשרות הנוספות.

רועי פולקמן (כולנו):

כן, 50 המשרות הנוספות.

היו"ר דוד ביטן:

לא, זה לא בסדר. לא על זה דיברנו, עם כל הכבוד. אמרנו שלא נכניס גיל, אבל
בגלל שאתם רוצים גיל, כולם יכולים. אמרנו 50, אז יבואו 50 והצעירים לא
יקבלו שום דבר?

רועי פולקמן (כולנו):

הם לא יכולים לפתוח – אמרת, יש 100 שצבענו אותם, אנחנו יודעים להגיד משרד
הבריאות וכולי.

איריס נחמיה:

לא, אנחנו לא יודעים להגיד את זה. אני התרעתי קודם לכן. להגיד יש לנו 100
משרות שהן צבועות – לא נכון להגיד את זה. לצורך העניין, אגף התקציבים הסכים
ל-50 תקנים במשרד הבריאות. אומרים יש לנו פול של 100 משרות, מתוכן קחו 50
למשרד הבריאות, אבל אלה משרדות שהן משרות ייעודיות לרופאים, לאחיות, אני לא
יכולה להציב עיתונאי במשרה של - - -

רועי פולקמן (כולנו):

לא, אבל דיברתם על רשות המסים.

איריס נחמיה:

צריך לבדוק. מה שאני ביקשתי, חבר הכנסת רועי פולקמן, בבוקר – יעבירו אלי את
הנתונים. מרשות השידור, לראות את הפילוח של המשרות, ובהתאם לזה גם את
המשרות הפנויות באותה עת.

רועי פולקמן (כולנו):

אמרנו להם אתמול שזה מורכב, אנחנו מבינים את זה.

איריס נחמיה:

זה לגמרי מורכב. זה לגמרי מורכב.

שולי מועלם-רפאלי (הבית היהודי):

לכן - - - שלא חלקת אתנו את הדיונים הקודמים, ואנחנו שמחים שאת עכשיו פה
בדיוק בשביל שתראי איך לעשות את ההתאמה הזאת.

היו"ר דוד ביטן:

אתם תדאגו לזה בנציבות. יש חוק - - -

רועי פולקמן (כולנו):

צריך לפתור את העניין הזה, זה 50 - - -

היו"ר דוד ביטן:

אני לא יכול 50 איש. אתה נותן את זה לכולם, אז יבוא מישהו וייקח את הפרנסה
של השני.

רועי פולקמן (כולנו):

מה ייקח? לחלק יש דברים אחרים, חלק מקבלים קצבאות.

שולי מועלם-רפאלי (הבית היהודי):

תפתח לכולם 50 משרות.

איריס נחמיה:

50 משרות.

היו"ר דוד ביטן:

אם אני פותח לכולם, אז הם - - -

רועי פולקמן (כולנו):

- - - זה היה הסיכום, ביטן.

היו"ר דוד ביטן:

אסף אמר שהוא לא מוכן לכתוב גיל של צעירים, אז הוא נותן אפשרות לכולם.
עכשיו אתה אומר לי כולם, אבל רק 50. אז מה יקרה? אם יבואו 50 אחרים, מה
יקרה עם הצעירים? זה לא בסדר.

רועי פולקמן (כולנו):

הם יכללו בזה.

היו"ר דוד ביטן:

פולקמן, זה לא הסיכום. איך הם ייכללו בזה? כל אחד יכול, כל עובד יכול. אז
איך ייכללו בזה?

רועי פולקמן (כולנו):

לבני 50-40 יש את 100 המשרות - - -

אסף וסרצוג:

לא, הם לא ייכללו.

איריס נחמיה:

הן עדיין לא צבועות.

היו"ר דוד ביטן:

ה-100 לא נכללים בזה.

אסף וסרצוג:

זה היה הסיכום, שהפטור ממכרז נשאר בחוק למכרזים הפנימיים.

היו"ר דוד ביטן:

הפטור ממכרז נשאר - - -

רועי פולקמן (כולנו):

רק על ה-100. אז איך אני מבטיח את 50 האנשים הצעירים? לא כותב את זה בחוק.

אסף וסרצוג:

אין אפשרות.

קריאה:

הם יתמודדו על מקום.

היו"ר דוד ביטן:

אז למה אני מצמצם את זה ל-50? כי אין לי את - - -

אסף וסרצוג:

זה מה שסיכמנו.

היו"ר דוד ביטן:

עכשיו הוא מוסיף 50. אתה אמרת 50 משרות, מה שסיכמנו, הוא אמר כולם יכולים.
אמרת את זה או לא?

אסף וסרצוג:

יכולים כולם להשתתף במכרזים הבין-משרדיים.

היו"ר דוד ביטן:

לא הבין-משרדיים, גם הפנימיים.

איריס נחמיה:

לא.

אסף וסרצוג:

לא, בפנימיים זה - - -

היו"ר דוד ביטן:

אבל כל אחד יכול להיכנס. אסף, כל אחד יכול להיכנס.

רועי פולקמן (כולנו):

נבדוק את זה. אפשר יותר, נעשה יותר. בסדר.

היו"ר דוד ביטן:

אין לי בעיה 50, אבל שיהיה 50 לצעירים בלי לכתוב בחוק שהם צעירים. אני מוכן
לזה, אין לי בעיה. תהיה רשימה, תנו להם.

איתן כבל (המחנה הציוני):

האם זה כולל את העובדים שיפוטרו כשיבוא המנכ"ל הקבוע?

אסף וסרצוג:

לא.

איתן כבל (המחנה הציוני):

למה לא?

קריאה:

מה זה קשור?

איתן כבל (המחנה הציוני):

חבר'ה, אל תגידו לי מה זה קשור?

רועי פולקמן (כולנו):

אבל מי יפוטר? מה זה יבוא המנכ"ל הקבוע?

איתן כבל (המחנה הציוני):

יש.

היו"ר דוד ביטן:

יכול להיות שהוא יפטר. מה, זו הגנה עד סוף הימים? מה אתה רוצה? אני לא
מבין. יש לך באיזה מקצוע הגנה מוחלטת?

איתן כבל (המחנה הציוני):

אני שואל אותך, מה עדיף – שאלה יגידו לנו תפטרו אותנו עכשיו, אם לא, אנחנו
נמצא את עצמנו בחוץ?

רועי פולקמן (כולנו):

אתה אומר שמישהו נקלט ויפטרו אותו בעוד חצי שנה?

היו"ר דוד ביטן:

יכול להיות, אבל זו לא כמות אדירה. זה לא מצב שהוא מפטר את כולם.

אסף וסרצוג:

הם לא יהיו עובדי רשות, הם יהיו עובדי תאגיד.

היו"ר דוד ביטן:

הבעיה היא שפה יש לך קבוצה שלמה שמפוטרת. מה שאתה אומר זאת שאלה.

אסף וסרצוג:

אני רוצה לסכם. הפטור ממכרז, מה שיש היום בחוק - - - נשאר כמו שהוא.

היו"ר דוד ביטן:

מה שכתבנו בחוק, זה בסדר.

אסף וסרצוג:

אתמול המנכ"ל התחייב לנסות למצוא על אותו מנגנון עוד 50 משרות. מה שהוספנו
זה - - -

רועי פולקמן (כולנו):

הוא ייתר לך את המנגנון של עוד 50. הוא אומר תן לנו להתמודד - - -

היו"ר דוד ביטן:

מה מנגנון?

רועי פולקמן (כולנו):

כי דיברנו שלהביא עוד משרות – אמרו לך עכשיו שזה בלתי אפשרי.

היו"ר דוד ביטן:

אבל אתה אומר לי 50 - - -

רועי פולקמן (כולנו):

אמרנו, רוצים שעובדי רשות השידור יתמודדו במרכזים פנימיים. זה היה הסיפור.

אסף וסרצוג:

מכרזים פנימיים, אני לא סופר את זה במספר. מכרזים פנימיים – אני - - - זה
יהיה לתקופה, וזה יהיה לכל העובדים.

רועי פולקמן (כולנו):

מעולה, הכי טוב.

היו"ר דוד ביטן:

שנה.

אסף וסרצוג:

בסדר, קצבת את זה בזמן - - -

רועי פולקמן (כולנו):

אחלה, סגרת את המושג 50. די.

איריס נחמיה:

מה סגרנו לגבי ה-100?

היו"ר דוד ביטן:

נושא אחרון שנשאר, הנושא של הארכיון. על זה דיברנו אתמול, הוא לא יהיה
חלק - - -

קריאה:

רגע, רגע.

איריס נחמיה:

חבר הכנסת ביטן, ברשותך, אני לא מבינה לגבי הסיפור של ה-100. כמו שאמרתי
קודם, אי-אפשר להגיד זה החוק, תסתדרו, כי מדובר בדיני נפשות ומדובר באנשים.
מדובר בסוף באזרחים שצריכים לקבל שירותים שהם שירותים טובים. זה אומר
שצריכה להיות התאמה בין המשרד לבין הפרופיל של האדם.

היו"ר דוד ביטן:

ברור, אין ויכוח.

איריס נחמיה:

ולכן כשאין את ההתאמה הזאת, אנחנו מבקשים כאן תקנים תוספתיים.

היו"ר דוד ביטן:

אבל זה התפקיד שלכם, למצוא את ההתאמה למשרד.

איריס נחמיה:

לא, אבל יש משרות שהן משרות מאוישות, משרות שהן ייעודיות.

היו"ר דוד ביטן:

תקשיבי, את לא הבנת.

אליעזר וחנונו:

שגם לא תהיה הפחתה במעמד של העובדים.

איריס נחמיה:

לא קיבלנו שום תקן תוספתי.

אליעזר וחנונו:

אני תואר שני, שלא יביאו לי דרגה 37.

היו"ר דוד ביטן:

רבותי, אני לא רוצה לשמוע אף אחד יותר. רק ח"כים ואנשי מקצוע, זה מה שאני
מוכן לשמוע. אני חושב שנתנו 30 שעות דיון, זה מספיק. שמענו את כולם כמה
פעמים. מספיק עם זה. תקשיבי רגע, אם אפשר להעיר. המצב הוא כזה – 100 האנשים
האלה צריכים להתקבל בתוך ארבעה חודשים.

קריאה:

צריך להציע להם.

היו"ר דוד ביטן:

להציע להם ולקלוט אותם אם הם מסכימים. זאת העבודה שלכם. זאת העבודה עם
הפינצטה שאתם צריכים לעשות, אין מה לעשות.

איריס נחמיה:

מה זה אין מה לעשות? אם אין, מה אני אעשה, אוריד מהירח? אין. אין משרות.
ולכן צריך תקנים שהם תקנים תוספתיים לתקופה מסוימת.

היו"ר דוד ביטן:

לא יהיו תקנים תוספתיים.

איריס נחמיה:

לא יהיו תקנים תוספתיים, אני אומרת לך חד-משמעית שיש עובדים - -

היו"ר דוד ביטן:

אבל זו בעיה של האוצר, שיסתדרו עם האוצר עם זה.

איריס נחמיה:

- - כמו שקרה לנו בעבר - - -

היו"ר דוד ביטן:

לא מעניין אותי האוצר ולא מעניינת אותי נציבות המדינה.

איריס נחמיה:

אני צריכה כמנגנון לדעת ליישם. אני רוצה ליישם את החלטתך.

היו"ר דוד ביטן:

את צריכה לשבת עם האוצר ולראות איך את פותרת את הבעיה הזאת.

רועי פולקמן (כולנו):

ביטן, היה לנו את הוויכוח הזה אתמול עם העובדים, וניסינו להיות אמתיים, כי
אנחנו לא רוצים להשלות אף אחד. האמירה היא שמחר יש תקנים בבית חולים. יגידו
לאליעזר יש לך תפקיד כזה או אחר בבית חולים. הוא יגיד זה לא מתאים לי, כן
מתאים לי.

קריאה:

סניטר.

רועי פולקמן (כולנו):

כן, יגידו לו יש תפקיד של סניטר. הוא יגיד הייתי מבקר פנים ברשות, אין קשר.
הייתי מפיק חדשות - - -

היו"ר דוד ביטן:

ברור שצריכים להציע בהתאמה. אי-אפשר להציע - - -

רועי פולקמן (כולנו):

לכן האמירה היא שבתוך כל המשרות שיש, צריך יהיה לנסות להתאים - - -

היו"ר דוד ביטן:

יש לו 30 משרות - - -

רועי פולקמן (כולנו):

שזכותו של אדם להגיד לא מתאים לי.

איריס נחמיה:

אבל מה אני עושה אם הם לא מתאימים כולם?

היו"ר דוד ביטן:

אף אחד לא יתאים לכלום?

איריס נחמיה:

אני אמרתי שמה שביקשתי מרשות השידור, לנסות ולהבין קודם כל את הפול הקיים.

היו"ר דוד ביטן:

אי-אפשר לעשות את זה עכשיו.

איריס נחמיה:

ברור.

היו"ר דוד ביטן:

זו עבודה שאת צריכה לעשות בחודש הבא.

איריס נחמיה:

בסדר. אז אני מבקשת שאגף התקציבים – זה כבר קרה בעבר – ייתנו תקנים
תוספתיים.

היו"ר דוד ביטן:

אגף התקציבים, אתה שומע את מה שהיא אומרת? נעזור לך בזה. אתה שומע את מה
שהיא אומרת?

אסף וסרצוג:

דיברנו בחוץ.

היו"ר דוד ביטן:

יפה. אתם צריכים לפתור את הבעיה הזאת, זה הכול. הבעיה מקובלת, אתם צריכים
לפתור אותה. אבל היום לא נוכל לפתור אותה. זו העבודה שאתם תעשו בחודש
הראשון.

איריס נחמיה:

לי חשוב בסוף שלא יהיו עובדים שבמשך שנים – אני אמרתי קודם, זה קרה – קיבלו
שכר במשך שנתיים והיו בים, והסתובבו במסדרונות ולא עשו שום דבר כי לא מצאנו
להם תקן.

היו"ר דוד ביטן:

לא, לא, זה לא המצב. הם לא מקבלים שכר בתקופת הביניים. הם עוזבים את הרשות
ובתקופה של ארבעה חודשים הם יהיו בלי שכר, זה כל העניין. יקבלו דמי אבטלה,
דמי הסתגלות, אני לא יודע, מה שייתנו להם ברשות השידור. למה אני אומר שאתם
צריכים לעבוד על זה מהר? על מנת שהפגיעה בעובדים האלה תהיה פחותה ככל
היותר, זה הכול.

יעקב פרי (יש עתיד):

ביטן, אני רוצה לשאול שאלת תם. אנחנו מתלבטים ומתחבטים, למה ההסתדרות לא
קולטת עובד אחד או שניים?

קריאה:

ההסתדרות לא כאן.

היו"ר דוד ביטן:

לגבי הארכיון – אנחנו אמרנו שאנחנו לא נעשה שום שינוי בחוק, אבל ביקשנו
מהאוצר לשבת ולהכין מסמך ביחד עם התאגיד כדי שנראה איך אנחנו - - -

אסף וסרצוג:

היה כבר. התקנים הוקראו פה כבר.

היו"ר דוד ביטן:

לא תקנים, אני מדבר על הארכיון.

רועי פולקמן (כולנו):

להשארת הארכיון.

היו"ר דוד ביטן:

אני מבקש שבתוך 30 יום יובא בפני ועדת הכלכלה נושא הארכיון על מנת לראות
איך פתרתם את הבעיה הזו.

איתן כבל (המחנה הציוני):

בהתייעצות עם ליצמן.

היו"ר דוד ביטן:

שיעשו מה שהם רוצים.

אסף וסרצוג:

אדוני היושב-ראש, אתה וחבר הכנסת כבל הסכמתם לסייע בעניין הזה.

היו"ר דוד ביטן:

אנחנו נסייע. אני אסייע ליו"ר ועדת הכלכלה. בעוד יומיים אני מפסיק לתפקד,
נכון? אני אעזור לכבל. כבל, פרי ואני. אנחנו נטפל בזה שלושתנו. פרי, אתה
מוכן להיות בעניין הארכיון?

יעקב פרי (יש עתיד):

אני מת על הארכיון.

היו"ר דוד ביטן:

אתה רוצה לטפל בעניין, לראות איך פותרים את הבעיה?

יעקב פרי (יש עתיד):

שמעתי את בילי ושמעתי את הפיגוע התרבותי - - -

היו"ר דוד ביטן:

איפה מנכ"ל התקשורת? הוא נמצא?

קריאה:

לא, הוא לא נמצא.

היו"ר דוד ביטן:

אז אתה תגיד לי על התדרים.

שולי מועלם-רפאלי (הבית היהודי):

אני רוצה לדבר על הארכיון. אסף, עלתה אתמול שאלה בדיון מה קורה ב-15 לחודש?
הארכיון מחובר לרשות השידור.

אסף וסרצוג:

על זה אנחנו מדברים. זה זה.

שולי מועלם-רפאלי (הבית היהודי):

ה-15 בחודש זה יום שני, זה לא בעוד 30 יום.

אסף וסרצוג:

לכן אנחנו נצטרך לעשות את זה עכשיו. על זה דיברנו.

שולי מועלם-רפאלי (הבית היהודי):

מעולה.

היו"ר דוד ביטן:

אמרנו שאני, פרי וכבל נעזור.

איתן כבל (המחנה הציוני):

אני אלך לליצמן, אני אעשה את זה בתוך 30 ימים.

היו"ר דוד ביטן:

אני ביקשתי מהם ללכת לאתר, לראות איפה הארכיון נמצא, ולראות אם הם יכולים
להמתין עם העניין הזה כי זה לא הולך לקלקל להם כלום. אם הכלי נמצא בצד, אין
שום בעיה לדעתי. הם ילכו לראות את המקום. דבר נוסף, אני ביקשתי אתמול מכם,
מהתקשורת, לברר את נושא התדרים, נכון? יש לך איזה עדכון בעניין הזה?

רן שיטרית:

כן, יש לי. עשינו את הבדיקה עם הגורמים המקצועיים במשרד התקשורת בספקטרום
ובהנדסה. בשורה התחתונה, משרד התקשורת, בכפוף לכל הבדיקות הטכניות, יוכל
להציע רשימת תדרים פנויים. צריך לעשות בדיקה של התדרים הפנויים מול התדרים
שקיימים היום מול מיקומי המשדרים של התאגיד. נוכל להציע רשימת תדרים פנויים
ולהתחיל את התהליך בתוך חודשיים מיום קבלת החוק.

היו"ר דוד ביטן:

בתוך כמה זמן יסתיים התהליך?

רן שיטרית:

אנחנו לא יכולים לתת – אלו - - - הנדסיות - - -

היו"ר דוד ביטן:

אמרת בתוך חודשיים יסתיים, עכשיו אתה אומר - - -

רן שיטרית:

לא אמרתי יסתיים, אלא אמרתי שנוכל לתת להם רשימת תדרים, כי זה גם תלוי בהם.

קריאה:

הם צריכים לראות מה טוב להם הנדסית.

היו"ר דוד ביטן:

מרגע שאתם מתחילים את התהליך עד שהוא מסתיים, אתה יכול להגיד לי כמה זמן?

רן שיטרית:

לא, אני גם ביקשתי את זה.

היו"ר דוד ביטן:

- - - מה שאמרת לפני.

רן שיטרית:

אני גם ביקשתי את זה מהמשרד.

ברוריה מנדלסון:

זה דבר שאי-אפשר לתת עליו תשובה עכשיו כי הוא תלוי בשאלות הנדסיות. הם
מתחילים לפרוס, ואז לפעמים הם רואים כל מיני קשיים של תדרים, צריך להחליף
תדר. אבל את התדרים הראשונים שאפשר להציע שיתחילו כבר לנסות להפעיל, אפשר
בתוך חודשיים.

היו"ר דוד ביטן:

בתוך חודשיים יציעו את התדרים, זה מה שאת אומרת.

ברוריה מנדלסון:

כן, וגם יש מקרים של החלפת תדרים.

היו"ר דוד ביטן:

הבנתי. יש עוד משהו שאתה רוצה להעיר?

רן שיטרית:

יש הפרעות וכאלה.

היו"ר דוד ביטן:

בתוך חודשיים יציעו את התדרים והתהליך יתחיל בעניין הזה.

איתן כבל (המחנה הציוני):

ברשותך, נקודה נוספת שלא התייחסנו אליה, קודם כל, ועדת החריגים.

היו"ר דוד ביטן:

תסביר את ועדת החריגים. תסביר.

איתן כבל (המחנה הציוני):

אני אסביר. בתוך כל התהליך הזה יש פה שמות, אנחנו עסוקים בהתייחסות לעובדים
באוויר – לא יודעים בדיוק כל מקרה ומקרה לאן הוא הולך. אנחנו עדיין לא
אפילו מיהם הבעייתיים ומי יהיו יותר בעייתיים. לגבי זה כבר היה אמור להיות
מזמן – סיכמנו לפני הרבה זמן שתקום ועדת חריגים שיבואו אליה כל מיני עובדים
שהם לא ב-100 ולא יכולים להיות ב-50, לתת להם מענה.

היו"ר דוד ביטן:

מה הוועדה הזאת צריכה לעשות? מענה למה?

איתן כבל (המחנה הציוני):

שהם לא יכולים להיזרק לרחוב.

היו"ר דוד ביטן:

על כמה עובדים מדובר ומה?

איתן כבל (המחנה הציוני):

דוד, למה עוברים לוועדת חריגים? כי אם הייתי יודע מראש מהו חריג, הייתי
פותר לו את הבעיה. אנשים שאין להם למי לפנות. יש ועדה שאמורה לעסוק
בעניינים שלהם. היא יכולה להגיד להם אני יודעת לתת לכם מענה ב-100, כי לא
כולם נקלטו, או אין לי מענה.

היו"ר דוד ביטן:

האוצר, מה אתם אומרים על זה?

אסף וסרצוג:

אני לא יודע כל כך איך להתייחס לזה כרגע.

איתן כבל (המחנה הציוני):

יש משהו שאתה יודע?

אסף וסרצוג:

אני לא יודע כל כך איך להתייחס לזה.

אליעזר וחנונו:

אבל יש אנשים בבעיה רצינית.

אסף וסרצוג:

בסופו של דבר, גם כשישבנו עם ההסתדרות וגם לגבי עוד דברים שמצאנו לגביהם
פתרון, בסופו של דבר, יחד עם - - - הפגישה, יוכלו לתת מענה.

קריאה:

יש 30 חד-הוריות, נשים עם ילדים נכים.

איתן כבל (המחנה הציוני):

יש מישהו שחסר לו בדיוק חודש - - -

אליעזר וחנונו:

ל-50, ל-40.

תמנה עורב:

יש אנשים שהיו חולים, שהיו בחצאי משרות בגלל מחלות. יש אנשים שהילדים שלהם
היו חולים והיו בחצאי משרות.

איתן כבל (המחנה הציוני):

יש אנשים שחסר להם יום.

היו"ר דוד ביטן:

בוא נמשיך בוועדת חריגים ב-18:00. אני רוצה להודיע – אני ממשיך את הישיבה
באולם הוועדה רבע שעה אחרי סיום המליאה. אנחנו נסיים את הדברים האחרונים
ואנחנו נפנה להצבעות.

איתן כבל (המחנה הציוני):

דוד, אני רוצה להגיד משפט אחד. אני אומר את זה בעיקר לאוצר, וגם לך. אנחנו
לכאורה סיכמנו כבר את ענייני העובדים. אני אומר את זה לכם, תזכרו, גם כיו"ר
ועדת כלכלה – אם הממשלה לא תתפזר – ואני אדרש להתעסק בזה – רובם המכריע לא
ייקלטו בשום מקום. אז אני יודע שאני אומר את זה ומקלקל את השורה ולהביא את
הדברים לכדי סיום. שום דבר פה לא תפור, זו אפילו לא תפירה של דייגים.

קריאה:

ניפגש בבית משפט.

היו"ר דוד ביטן:

אתה יודע שיש מאמץ אמתי לפתור את הבעיה.

איתן כבל (המחנה הציוני):

דוד, זה כמו הסוס ההוא שאמר - - -

יעקב פרי (יש עתיד):

יש סיכום בעל-פה בנושא של גמלאי רשות השידור. מנכ"ל משרד התקשורת - - -

היו"ר דוד ביטן:

מה סוכם? לגבי הגמלאים לא הצענו לפרוטוקול כלום. מה סוכם לגבי הגמלאים?
נכון, שכחתי לסכם את זה בוועדה. ב-18:00 רבותי, אנחנו נזכיר את עניין
הגמלאים. יש את העניין של ועדת חריגים, ב-18:00. שני הדברים האלה הם הדברים
האחרונים, נכון, גברתי היועצת המשפטית? יש נושאים שלא סוכמו? תעבירו לנו
אותם ב-18:00.

אתי בנדלר:

תוספת של כוח אדם – בהתאם לנוסח, מי שצריך להציע להם ולקלוט אותם זה מנהל
תאגיד השידור, לא מנהל תאגיד החדשות. השאלה אם כל התוספת - - -

אביטל סומפולינסקי:

הגדלה ב-510.

היו"ר דוד ביטן:

כן, הורדנו עובדי רשות השידור.

אתי בנדלר:

לא הם יועדו? כולם לתאגיד השידור או חלקם – ?

היו"ר דוד ביטן:

לא יודע.

אתי בנדלר:

אבל זה מה שמופיע בחוק.

אביטל סומפולינסקי:

זה צריך להיות כתוב.

היו"ר דוד ביטן:

לא, לא רק לתאגיד השידור. זה בדיוק העניין, צריך לראות איפה הבעיות, זה
הכול.

אתי בנדלר:

מה שכתוב היום: המנהל הכללי הזמני - - -

היו"ר דוד ביטן:

לא, אז תקנו את זה. אבל מי יקבע?

אתי בנדלר:

מי יציע?

היו"ר דוד ביטן:

מי יקבע?

אתי בנדלר:

זאת השאלה.

היו"ר דוד ביטן:

אז תעשו את זה ב-18:00. אנחנו חייבים לסיים.

אתי בנדלר:

אני מבקשת שהאוצר יציע לי. משרד התקשורת, אתם צריכים להציע.

רועי פולקמן (כולנו):

ביטן, משפט אחד. נקודה אחת צריך להבהיר – לקח הרבה זמן, אבל הגענו להסכמה
בנושא המיקום בירושלים. נדרשת הבהרה של תאגיד החדשות. פה לא ציינו את זה,
שבסוף התהליך – אני לא מדבר על דצמבר ואז יולי – שתאגיד החדשות כולו בסוף
התהליך – לצורך העניין, יולי 2018 – ישדר מירושלים.

היו"ר דוד ביטן:

איך הוא ישדר?

גיל עומר:

הם יושבים ביחד, ולכן זה ברור לגמרי.

קריאה:

זה הולך ביחד.

היו"ר דוד ביטן:

גם היום רשות השידור – יש לה אולפן חדשות. רשת ב' משדרת מתל-אביב, על מה
אתה מדבר?

רועי פולקמן (כולנו):

אני רוצה לדעת שלא יקרה מצב שיש 260 עובדים ו-100 מתוכם יהיו בירושלים וכל
השאר ב – כי הסיכום היה - - -

היו"ר דוד ביטן:

מה המצב היום?

קריאות:

- - -

רועי פולקמן (כולנו):

יש אולפן קיים - - - יהיה אולפן בחיפה, אולפן בבאר-שבע.

היו"ר דוד ביטן:

- - - את כל העובדים.

רועי פולקמן (כולנו):

אבל הרוב המכריע צריך להיות, זה הסיכום.

קריאה:

זה מה שסוכם.

קריאה:

זה יהיה גם על תאגיד החדשות?

אלדד קובלנץ:

נצטרך לשאול את מנכ"ל תאגיד החדשות. מערכת החדשות מתוכננת להיות בירושלים.
אנחנו בונים אותה ככה שכל מערכת החדשות בירושלים.

היו"ר דוד ביטן:

מה שאמרנו לגבי ירושלים, שאנחנו נחיל את אותו חוק שמתייחס לתאגיד בלי
הקנסות.

רועי פולקמן (כולנו):

זה עד אמצע 2018?

היו"ר דוד ביטן:

- - -

קריאות:

- - -

אתי בנדלר:

שני דברים – יש עיכוב כספים ויש קנסות.

היו"ר דוד ביטן

לא, זה מבוטל. לגבי החדשות - - -

משה פרטוש:

הגשת בג"ץ על זה עכשיו אתה אומר 2018?

גיל עומר:

חבר הכנסת ביטן, יש סוגיה אחת – אם אתה רוצה, אני - - - ב-18:00.

רועי פולקמן (כולנו):

זה היה הסיכום בעקבות הבג"ץ, כן.

היו"ר דוד ביטן:

בסדר. מה שכתוב זה מה שסוכם.

גיל עומר:

לא אכפת לי להעלות את זה ב-18:00. יש סוגיה אחת שהיא מהותית מאוד, דנו בה
אתמול, אני חושב שלא נתתם לה את המשקל הראוי. אתמול אתם אמרתם שתאגיד
החדשות יהיה רשאי שבועיים להשתמש במיקור חוץ. מי שאומר שבועיים צריך לדעת
שאתם אומרים דבר שהוא "ישראבלוף".

היו"ר דוד ביטן:

לפי הנוסח היה כלום.

גיל עומר:

נכון. אתם הקמתם תאגיד חדשות. בתאגיד החדשות, אחד הפתרונות שנתתם כדי לעשות
עוד תקנים – ביטלנו את מיקור החוץ. הקמתם עכשיו תאגיד חדשות. תאגיד החדשות
הזה לא יוכל לשדר בתוך שבועיים את כל הדברים, הוא יהיה חייב מיקור חוץ כי
האולפנים במודיעין - - -

רועי פולקמן (כולנו):

צריך לתת יותר זמן למיקור חוץ, זה מה שאתה אומר.

גיל עומר:

מה שאני אומר, שאתם צריכים להבין שכשאתם אומרים שבועיים של מיקור חוץ – זה
לא אני, זה תאגיד החדשות - - -

אלדד קובלנץ:

עד הקמת מתקן הקבע בירושלים.

גיל עומר:

בדיוק, אחרת - - -

היו"ר דוד ביטן:

מה, עד דצמבר?

גיל עומר:

אחרת לא יהיו לכם תכניות.

היו"ר דוד ביטן:

לא, לא, לא. אני לא מוכן.

משה פרטוש:

זה בולשיט מה זה מיקור חוץ? אתם לא מתביישים?

היו"ר דוד ביטן:

אני רוצה שהעובדים יעשו את זה.

גיל עומר:

אתם צריכים להבין שבשבועיים האלה אתם - - - על משהו שלא יקרה, זה
"ישראבלוף".

משה פרטוש:

אז למה להוציא את האנשים מהאולפנים שלהם לעשות - - -? מה זה מיקור חוץ?

קריאה:

- - - את כמות העובדים שנכנסים.

היו"ר דוד ביטן:

לא, לא, אני מוכן להוסיף עוד, אבל לא עד דצמבר.

גיל עומר:

אני רוצה להסביר. זה לא בשבילנו. יש תאגיד חדשות. בתכנית החוק אפשר שנתיים
מיקור חוץ. אנחנו לא תכננו שנתיים, תכננו שזה יעבור מהר לתאגיד. העניין הוא
כשאתה מסתכל על תאגיד החדשות – הם בחיים לא יצליחו להקים את זה. אתם רוצים
להגיד שבועיים? זה "ישראבלוף".

היו"ר דוד ביטן:

גיל, אתם אמרתם שרק בדצמבר אולי תיכנסו. זה מה שאתה אמרת לי. את זה אני לא
יכול - - -

גיל עומר:

נכון, מה שאני אומר – אתם רוצים לכתוב אותיות מתות? תכתבו אותיות מתות.
האחריות שלי היא להגיד לכם את המציאות - -

משה פרטוש:

למי הוא רוצה לתת את הכסף? לא הבנתי.

גיל עומר:

- - והמציאות היא שתאגיד החדשות שאתם מקימים בטעות וכולי, אתם מקימים אותו.
אתם צריכים להבין שלא יהיה לו מאיפה לשדר את התכניות האלה. תחשבו על זה.
אחרת אתם כותבים אות מתה.

היו"ר דוד ביטן:

אני אחשוב על זה עד - - - אני רוצה להתייעץ עם מנכ"ל משרד התקשורת.

אתי בנדלר:

רגע, אני רוצה להסביר. אדוני היושב-ראש, אני רוצה להבהיר שסעיף 149 – הוחלט
שיבוטל רק ב-4 ביוני. יכול להיות - - -

היו"ר דוד ביטן:

לא, לא יהיה עד דצמבר. אני מוכן להוסיף משהו, אבל אני לא יכול להחליט בלי
לשמוע את - - -

קריאה:

- - -

היו"ר דוד ביטן:

רגע. מי שהיה נגד זה באופן טוטאלי הוא מנכ"ל משרד התקשורת ומנכ"ל משרד
האוצר גם כן. אני מזכיר לכם. אז עד 18:00 - - -. אסף, עד 18:00 - - -

אסף וסרצוג:

אני אבדוק אם כן.

היו"ר דוד ביטן:

גם מנכ"ל משרד התקשורת וגם מנכ"ל משרד האוצר לא רצו את הסעיף המבוטל הזה.
הוספנו בהסכמתם שבועיים. אמרנו כבר, עד דצמבר נשמע לי מוגזם. תראו אם אפשר
ללכת לקראת הטענות האלה.

קריאה:

הוא מדבר עד יוני 2018, לא 2017.

היו"ר דוד ביטן:

לא, לא יהיה.

משה פרטוש:

לנדס צריך להרוויח משהו. מישהו צריך להרוויח קצת כסף. מה זה מיקור חוץ? יש
לכם אולפנים, נתתם את זה לערבית. תעשה את זה אקטואליה, מה קרה?

קריאה:

יש עובדים שהולכים לאבטלה, למה אותם לא לקחת - - -

משה פרטוש:

מה קרה? אמרתם שאתם מוכנים כל הזמן.

קריאה:

- - - לא ממלא את השורות בינתיים, למה לצאת למיקור בכלל? למה לצאת למיקור
חוץ אם יש עובדים שעדיין לא התקבלו?

קריאה:

דוד, מה זה המיקור חוץ הזה? אני לא מבין. מיקור חוץ זה פחות עובדים.

היו"ר דוד ביטן:

תודה רבה, הישיבה נעולה.

הישיבה ננעלה בשעה 15:16.
