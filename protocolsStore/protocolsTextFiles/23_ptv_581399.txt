הכנסת העשרים-ושלוש

מושב ראשון

פרוטוקול מס' 45

מישיבת ועדת הכנסת

יום שלישי, כ"א באב התש"ף (11 באוגוסט 2020), שעה 10:00

סדר היום:

<< נושא >> 1. הקמת הוועדה המשותפת לוועדת הכנסת ולוועדת הכספים לתקציב
הכנסת.

2. הקמת הוועדה המשותפת לוועדת החוקה, חוק ומשפט, ועדת הפנים והגנת הסביבה
וועדת המדע והטכנולוגיה, לפי חוק הכללת אמצעי זיהוי ביומטריים << נושא >>

<< נושא >> 33.3. בקשת חה"כ צבי האוזר להקדמת הדיון בהצעת חוק-יסוד: הכנסת
(תיקון – התפזרות בשל אי-קבלת חוק תקציב) (הוראת שעה) (פ/1741/23), לפני
הקריאה הטרומית. << נושא >>

<< נושא >> 4. בקשה להארכת התקופה לאישור תקנות לפי חוק סמכויות מיוחדות
להתמודדות עם נגיף הקורונה החדש (הוראת שעה) (הגבלת פעילות), התש"ף-2020.
<< נושא >>

<< נושא >> 5. הוספת ממלא מקום קבוע בוועדת החוץ והביטחון, מטעם סיעת
הליכוד. << נושא >>

נכחו:

חברי הוועדה:

איתן גינזבורג – היו"ר

עוזי דיין

בועז טופורובסקי

מתן כהנא

אופיר כץ

יצחק פינדרוס

טלי פלוסקוב

תהלה פרידמן

חברי הכנסת:

צבי האוזר

עמית הלוי

יוסף טייב

ע'דיר כאמל מריח

אלכס קושניר

שלמה קרעי

ייעוץ משפטי:

ארבל אסטחן

גור בליי

מנהלת הוועדה:

נועה בירן-דדון

רישום פרלמנטרי:

אלון דמלה

<< נושא >> הקמת הוועדה המשותפת לוועדת הכנסת ולוועדת הכספים לתקציב הכנסת.
<< נושא >>

<< יור >> היו"ר איתן גינזבורג: << יור >>

חברי הכנסת, בוקר טוב. אני מתכבד לפתוח את ישיבת ועדת הכנסת. היום יום
שלישי, כ"א באב התש"ף, 11 באוגוסט 2020.

מספר נושאים על סדר-היום, כפי שקיבלתם אותם. הנושא הראשון על הסדר-היום
הוא: הקמת הוועדה המשותפת לוועדת הכנסת ולוועדת הכספים לתקציב הכנסת. סעיף
11(ב) לחוק יסודות התקציב התשמ"ה-1985 וסעיף 110(א) לתקנון הכנסת קובעים כי
יש להקים ועדה משותפת לוועדת הכנסת ולוועדת הכספים בנושא תקציב הכנסת.

לאחר שיח בין ראשי הסיעות מהקואליציה ומהאופוזיציה, נציג מרכז האופוזיציה,
אנחנו מבקשים להביא הצעה להקמת ועדה משותפת שתהיה בת עשרה חברים, חמישה מכל
ועדה, לפי ההרכב הבא: מטעם ועדת הכנסת יכהנו איתן גינזבורג – יהיה יושב-ראש
הוועדה, אוסנת הילה מארק, מיכאל מלכיאלי, בועז טופורובסקי ומתן כהנא; ומטעם
ועדת הכספים יכהנו חברי הכנסת ניר ברקת, קטי קטרין שטרית, משה גפני, אחמד
טיבי ואנטאנס שחאדה.

ההרכב הזה נעשה בהתייעצות עם יושב-ראש ועדת הכספים, כמובן, ואיתי. וזו הצעה
לגבי הוועדה הזאת.

אז, בבקשה, האם מישהו רוצה להתייחס? מישהו רוצה להתייחס? אין? אין. אנחנו
נעבור להצבעה. מי בעד הרכב הוועדה? ירים את ידו.

<< דובר >> נועה בירן-דדון: << דובר >>

פה-אחד.

הצבעה

אושרה.

<< יור >> היו"ר איתן גינזבורג: << יור >>

פה-אחד. ההרכב של הוועדה המשותפת הזאת אושר.

<< נושא >> הקמת הוועדה המשותפת לוועדת החוקה, חוק ומשפט, ועדת הפנים והגנת
הסביבה וועדת המדע והטכנולוגיה, לפי חוק הכללת אמצעי זיהוי ביומטריים <<
נושא >>

<< יור >> היו"ר איתן גינזבורג: << יור >>

אנחנו נעבור לסעיף ב': הקמת הוועדה המשותפת לוועדת החוקה, חוק ומשפט, ועדת
הפנים והגנת הסביבה וועדת המדע והטכנולוגיה, לפי חוק הכללת אמצעי זיהוי
ביומטריים. בהתאם לחוק הנ"ל, גם נדרש מאיתנו להקים ועדה משותפת שבה יכהנו
תשעה חברים, שלושה מכל ועדה. וההרכב שמוצע הוא כזה: מטעם ועדת החוקה, חוק
ומשפט – יעקב אשר, שיהיה יושב-ראש הוועדה, עופר כסיף וניצן הורוביץ; מטעם
ועדת הפנים – חוה אתי עטייה, משה ארבל ויוליה מלינובסקי; ומטעם ועדת המדע –
אריאל קלנר, עינב קאבלה וסונדוס סאלח.

מישהו רוצה להתייחס? יודגש שהוועדה תפקח על חלקים שונים של יישום החוק
ואישור של תקנות וצווים לפיו. יושב-ראש הוועדה יהיה יעקב אשר.

נעבור להצבעה. מי בעד? ירים את ידו.

הצבעה

אושרה.

<< יור >> היו"ר איתן גינזבורג: << יור >>

פה-אחד. הוועדה אושרה.

<< נושא >> בקשת חה"כ צבי האוזר להקדמת הדיון בהצעת חוק-יסוד: הכנסת (תיקון
– התפזרות בשל אי-קבלת חוק תקציב) (הוראת שעה) (פ/1741/23), לפני הקריאה
הטרומית. << נושא >>

<< יור >> היו"ר איתן גינזבורג: << יור >>

סעיף שלישי על סדר-היום: בקשת חבר הכנסת צבי האוזר להקדמת הדיון בהצעת חוק
יסוד: הכנסת (תיקון – התפזרות בשל אי-קבלת חוק תקציב) לפני הקריאה הטרומית.

חבר הכנסת האוזר, לכבוד הוא לנו שאתה כאן.

<< דובר >> צבי האוזר (דרך ארץ): << דובר >>

אדוני היושב-ראש, תודה רבה לך.

<< יור >> היו"ר איתן גינזבורג: << יור >>

בבקשה.

<< דובר >> צבי האוזר (דרך ארץ): << דובר >>

ידוע לכולם המצב החוקי דהיום, שבו מיום הקמת הממשלה, בחלוף 100 ימים - -

<< יור >> היו"ר איתן גינזבורג: << יור >>

מיום כינונה.

<< דובר_המשך >> צבי האוזר (דרך ארץ): << דובר_המשך >>

- - מהקמת הממשלה, במידה שלא נעביר תקציב מדינה, הכנסת מתפזרת באופן
אוטומטי. בהינתן המצב המיוחד שבו אנו מתמודדים עם אתגר, או הייתי אומר,
מדינת ישראל מתמודדת עם משבר לאומי, יש למשבר הזה השלכות ארוכות טווח שיצרו
אי-ודאות כלכלית מובהקת. נדמה לי שישראל נמצאת בפני סיטואציה כלכלית שהיא
מעולם לא עמדה בפניה. מצב המיוחד הזה, חסר התקדים, מצריך מסגרת זמנים שונה
לשם גיבוש תקציב המדינה. כך אנחנו גם למדים ממה שמתקיים ומתרגש בפנינו. יש
ויכוח בין חלקי הקואליציה מהי הדרך הנכונה, הדרך הכלכלית הנכונה, להתמודד
עם אותו אתגר דרמטי שפוגע באיתנות משקי הבית וביציבות הכלכלית שלנו.

נכון לעכשיו עושה רושם שחלקי הקואליציה לא הגיעו לידי גמירות דעת. הייתי
אומר בצורה קצת לא מחויכת או מחויכת מרירה, שכולם צודקים בעיני עצמם.

<< דובר >> בועז טופורובסקי (יש עתיד-תל"ם): << דובר >>

רק לא מדברים האחד עם השני.

<< דובר >> צבי האוזר (דרך ארץ): << דובר >>

הקברניטים מישירים מבט לציבור והציבור ישפיל את פניו, וניקח את ישראל לחצי
שנה נוספת של חדלות עשייה, חדלות פירעון. נדמה לי שהדבר הוא בלתי נתפס,
בלתי ייעשה. הוא עוול ציבורי הגדול מכל העומד לפנינו – להוציא עכשיו את
המערכת לסבב בחירות. ולכן אני הנחתי את הצעת החוק האמורה שנותנת זמן נוסף,
כ-100 ימים, למערכת הפוליטית, לקואליציה לבוא בדברים ולגבש את הדרך הנכונה
להתמודד עם האירוע הכלכלי ולהגיש את תקציב המדינה, מכיוון שהזמן אמור לפקוע
ב-24 באוגוסט בחצות, נדמה לי.

<< יור >> היו"ר איתן גינזבורג: << יור >>

כן.

<< דובר >> צבי האוזר (דרך ארץ): << דובר >>

ולכן יש את הצורך לפטור מחובת הנחה את הצעת החוק הזאת. זה הפתרון שייתן זמן
להגיע לגמירות דעת ולהבנה. הרי כל פתרון אחר לא יוכל לעמוד בלוחות הזמנים
הקבועים עכשיו בחוק, 24 לחודש. ולכן הבקשה שלי היא - -

<< יור >> היו"ר איתן גינזבורג: << יור >>

להקדים את דיון.

<< דובר_המשך >> צבי האוזר (דרך ארץ): << דובר_המשך >>

נכון.

- - להקדים את זה. ובכוונתי גם, במידה שהוועדה תסכים, להניח את החוק לקריאה
טרומית ביום רביעי הקרוב.

<< יור >> היו"ר איתן גינזבורג: << יור >>

תודה. נפתח את הנושא לדיון. בבקשה, חבר הכנסת טופורובסקי.

<< דובר >> בועז טופורובסקי (יש עתיד-תל"ם): << דובר >>

בואו נעמיד את הדברים כי , אתה יודע, יש אנשים שצופים ואנשים שמאזינים
לנו - - -

<< דובר >> שלמה קרעי (הליכוד): << דובר >>

באינסטגרם.

<< יור >> היו"ר איתן גינזבורג: << יור >>

שלוש דקות לרשותך.

<< דובר >> בועז טופורובסקי (יש עתיד-תל"ם): << דובר >>

באינסטגרם לא. הדיון בשידור בערוץ 99. כולם על פני המסך.

מה שעכשיו קורה זה לא באמת משהו לטובת המדינה. יש שני אנשים, ראש הממשלה
והחליפי, שכמו שהוקמה הממשלה הזו בחטא, בשינוי חוקי יסוד מעכשיו לעכשיו עם
כל ההקדמות דיונים כמו הקדמות האלה, הכול נעשה בחטא ומהיר, אז עכשיו קרה מה
שכל הזמן אמרנו שיקרה. זה לא שיש איזושהי בעיה וחוסר הסכמה על איך מתנהלים
עם המדינה. יש שני אנשים שלא מדברים אחד עם השני. נותנים אולטימטום בתקשורת
אחד לשני, שולחים אנשים לדבר בשמם עם אחרים אבל לא אחד עם השני. ובמקום
שבתקופת משבר הכי גדול שהיה בתולדות מדינת ישראל ואחד מהמשברים העולמיים
הקשים ביותר, המנהיגים של מדינת ישראל, ואני אומר את זה בצער, למרות שאני
באופוזיציה, ישבו וידברו אחד עם השני ויגיעו להסכמות, בואו נלך עם התיזה
השקרית הזאת שיש הבדל בהשקפת עולם – אני חושב שאין הבדל בהשקפת עולם; יש רק
הבדל באחד שרוצה לשמור על הכיסא ואחד רוצה לוודא שהוא לא ישמור על הכיסא,
אבל איכשהו שניהם אמורים לנהל מדינה – אבל בואו נלך עם זה. אז ישבו שני
האנשים שאמורים להיות אחראים ויש להם אחריות על גורל מדינת ישראל עכשיו,
ויקבלו ביניהם החלטה. אבל הם לא עושים את זה. האחד אומר כי צריך להיות
תקציב דו-שנתי, כדי שהוא יוכל לעשות את הרוטציה. השני אומר, למרות שהוא אמר
בעבר שצריך תקציב דו-שנתי, כי צריך להיות חד-שנתי בשביל להציל את מדינת
ישראל.

מה עכשיו מביאים לנו הצעה? ואני לא בא בטענות – יש לי טענות לצביקה – אבל
אני לא בא אליו בטענות. הוא מנסה לשמר את הקואליציה. מה באים עכשיו בהצעה?
בואו נדחה את החלטה בשלושה חודשים, יותר, 100 ימים. עכשיו, מה זה אומר
ל-100 ימים? לאותו אחד שאומר שחייבים תקציב מייד, זה אומר: רגע, לא יהיה
תקציב מייד; יהיה עוד שלושה חודשים. איפה ההיגיון? הוא היה מוכן ללכת
לבחירות הרי על זה, בגלל טובת המדינה כביכול. אז עכשיו לדחות את זה בשלושה
חודשים. לא יהיה תקציב בחיים, לא דו-שנתי ולא חד-שנתי, זה בסדר.

השני, שבא ואמר: חייבים עכשיו תקציב דו-שנתי, כדי שעכשיו נדע איך אנחנו
מתמודדים שנה וחצי קדימה, הוא גם מקבל את זה. איפה? מישהו יכול להסביר שזה
טובת המדינה?

<< דובר >> שלמה קרעי (הליכוד): << דובר >>

אני אסביר לך, בועז. בועז, אני אסביר תכף.

<< יור >> היו"ר איתן גינזבורג: << יור >>

בזמנך. בתורך.

<< דובר >> בועז טופורובסקי (יש עתיד-תל"ם): << דובר >>

אתה תסביר בזמנך. איפה? מישהו יכול להסביר שזה לטובת המדינה?

<< דובר >> יצחק פינדרוס (יהדות התורה): << דובר >>

שלמה, תסביר לו אולי - - -

<< יור >> היו"ר איתן גינזבורג: << יור >>

לא, לא. אנחנו לא מפריעים.

<< דובר >> יצחק פינדרוס (יהדות התורה): << דובר >>

- - -

<< יור >> היו"ר איתן גינזבורג: << יור >>

חבר הכנסת פינדרוס, בוקר טוב. תודה רבה שהצטרפת. אנחנו מדברים ברשות דיבור
ועכשיו תורו של חבר הכנסת טופורובסקי. תודה. בבקשה.

<< דובר >> בועז טופורובסקי (יש עתיד-תל"ם): << דובר >>

גם אני השתדלתי לא להפריע. זה לא אומר שאני מבטיח לא להפריע בהמשך.

<< יור >> היו"ר איתן גינזבורג: << יור >>

אתה מבטיח.

<< דובר >> בועז טופורובסקי (יש עתיד-תל"ם): << דובר >>

פשוט נכנס, חוזר לעניינים, מה שנקרא.

<< יור >> היו"ר איתן גינזבורג: << יור >>

אתה מבטיח, אתה מבטיח. הבטחת, הבטחת.

<< דובר_המשך >> בועז טופורובסקי (יש עתיד-תל"ם): << דובר_המשך >>

בעצם יש כאן, ואני לא חושב שיש מישהו, אזרח במדינת ישראל בשום מקום במדינה
שבא ובאמת מאמין שטובת המדינה עומדת אל מול החלטה הזאת. יש כאן ניסיון
למשוך זמן בשביל ששני אנשים יתבגרו, ייקחו אחריות, ינהלו את עצמם באחריות
ויגיעו להחלטות לטובת המדינה בתקווה שאולי זה יסתדר. בינתיים, מי שמשלם את
המחיר זה מדינת ישראל, זה אזרחי ישראל, זה גם הדורות הבאים. כי עשיו ה-100
מיליארד, כל החלטות האלה שמתקבלות בלי איזו מחשבה, בלי להבין איך זה הולך,
בלי להבין מי יממן את זה, האלה החלטות שאנחנו נצטרך לממן איזה דור קדימה.

<< יור >> היו"ר איתן גינזבורג: << יור >>

תודה.

<< דובר_המשך >> בועז טופורובסקי (יש עתיד-תל"ם): << דובר_המשך >>

דור קדימה.

<< קריאה >> קריאה: << קריאה >>

אז אתה נגד לעזור לעצמאים ולמובטלים, בועז?

<< דובר >> בועז טופורובסקי (יש עתיד-תל"ם): << דובר >>

אני מבקש, בשביל החלטה, כי אנחנו כאן בסופו של דבר צריכים להצביע, לא
יכולים לקבל החלטה שיש לה השלכות כל כך הרסניות או כל כך מהותיות, למי
שיטען שזה לא הרסני למדינת ישראל. כך בהליך מהיר, בלי התהליך רציני של כנסת
ישראל. ושוב אנחנו מגיעים למצב שבו עושים צחוק מהמקום הזה שנקרא כנסת
ישראל.

<< יור >> היו"ר איתן גינזבורג: << יור >>

תודה.

<< דובר_המשך >> בועז טופורובסקי (יש עתיד-תל"ם): << דובר_המשך >>

אני מבקש מחברי הוועדה לא לתת לזה יד.

<< יור >> היו"ר איתן גינזבורג: << יור >>

תודה. חברת הכנסת ע'דיר כמאל מריח, בבקשה.

<< דובר >> ע'דיר כמאל מריח (יש עתיד-תל"ם): << דובר >>

אדוני, כבוד יושב-ראש הוועדה, אני שומעת ולא מאמינה. פשוט לשמוע ולא להאמין
למידת הניתוק מעצם העלאת ההצעה של: ואללה, נכשלנו; תנו לנו צ'אנס נוסף; תנו
לנו 100 ימים נוספים. חברים, תתעשתו, תתעוררו. לא ככה מנהלים מדינה. היה
לכם מספיק זמן. עמדו לרשותכם 100 ימים לגבש את ההסכם הזה ולהביא תקציב
אתמול.

אתם באים ואומרים: ואללה, נכשלנו; תנו לנו עוד זמן. איך אתם יכולים להרשות
לעצמכם? מה מידת הניתוק? מה מידת חוסר המודעות העצמית שיכולה להיות
למנהיגות, למדינה, לממשלה פריטטית שאמורה לתפקד והיא לא מתפקדת להגיד:
ואללה, נכשלנו? יש מחדל. בואו נקבע את המחדל. בואו נקבע את הקיפאון הזה.
בואו נשמר את המחדל הזה ואת הכישלון הזה.

חברים, אנשים צופים בכם בבית. יש אזרחים שאין להם מה לאכול, מקררים ריקים,
מפוטרים, עצמאים, עסקים קטנים. במקום שתספקו תקציבים, במקום שתיתנו מענה,
אתם אומרים: ואללה, תנו לנו זמן; בינתיים, בואו נבדוק את השיקולים האישיים
והפוליטיים והצרים של כל אחד בתוף הפריטטיות הבלתי ניתנת להבנה הזאת; ואם
נצליח, אז כן; אם לא, אז נצא ב-25 בנובמבר לבחירות.

תתעוררו, חברים. זה בלתי ניתן להבנה בכלל שאתם מעלים בקשה חצופה כזו. אתם
ממשלה. תתנהגו כממשלה. תתנהגו כמנהיגים. תבינו את האחריות שלכם. אתם מדברים
על הסכמים שלא מכובדים. לא פלא. כשאתם לא מכבדים את הסכמים שלכם, את החוזה
הבלתי כתוב שלכם עם האזרחים, את החזון שלכם, את המצע שלכם, את התפיסה שלכם
למהות המנהיגות, למהות התפקיד שלכם כנבחרי ציבור, אז לא פלא שאתם בכלל באים
ומציעים דבר כזה ומצפים מאיתנו לתמוך. אסור לתמוך בדבר כזה.

נכשלתם, קחו אחריות.

<< דובר >> שלמה קרעי (הליכוד): << דובר >>

תגידי, מתי בדיוק באת לוועדה - - -

<< יור >> היו"ר איתן גינזבורג: << יור >>

שלמה קרעי, אתה ביקשת רשות דיבור?

<< דובר >> ע'דיר כמאל מריח (יש עתיד-תל"ם): << דובר >>

קרעי, אני לא אפריע לך כשתדבר.

<< דובר >> שלמה קרעי (הליכוד): << דובר >>

- - -

<< יור >> היו"ר איתן גינזבורג: << יור >>

חבר הכנסת קרעי, אתה ביקשת רשות דיבור? אני לא אתן לך לדבר.

<< דובר >> ע'דיר כמאל מריח (יש עתיד-תל"ם): << דובר >>

אני לא אפריע. אז אל תפריע לי, בבקשה. לא ביקשתי את ההתייחסות שלך. אני
יודעת בדיוק על מה אני מדברת.

תתעשתו על עצמכם. תתנהגו כממשלה. קחו אחריות על המדינה הזו, כי אחרת אתם
תשלמו פה מחירים. האזרחים מודעים לכל המשחקים שלכם, לכל השיקולים, לפריזמה
הצרה הזו של מה יתאים ל-X ומה Y יענה ואמירות נכונות לשעתן. חברים, לא כך
מנהלים מדינה. לא כך בונים מדינה. נכשלתם ב-100 ימים. תיקחו אחריות. אף אחד
לא יכול לבוא ולתת לכם צ'אנס נוסף. היו לכם מספיק צ'אנסים לספק פתרונות,
ונכשלתם בזה.

<< יור >> היו"ר איתן גינזבורג: << יור >>

תודה רבה. אני באמת התרשמתי ממה שאמרת. אבל אני לא מבין את הפתרון. הפתרון
הוא ללכת לבחירות? זו האחריות?

<< דובר_המשך >> ע'דיר כמאל מריח (יש עתיד-תל"ם): << דובר_המשך >>

זה לא הפתרון. הפתרון הוא שתביאו תקציב עכשיו. זה הפתרון.

<< יור >> היו"ר איתן גינזבורג: << יור >>

אין אפשרות.

<< דובר_המשך >> ע'דיר כמאל מריח (יש עתיד-תל"ם): << דובר_המשך >>

אף אחד לא רוצה בחירות.

<< יור >> היו"ר איתן גינזבורג: << יור >>

כמי שמכירה טוב את הבית הזה, אני מקווה, את יודעת שאין שום אפשרות, אפילו
טכנית, להעביר תקציב בכנסת במשך שבוע וחצי.

<< דובר_המשך >> ע'דיר כמאל מריח (יש עתיד-תל"ם): << דובר_המשך >>

אז תשאלו את עצמכם: למה נכנסתם למצב כזה? למה הגעתם למצב הזה?

<< יור >> היו"ר איתן גינזבורג: << יור >>

בסדר. אחרי שנשאל את עצמנו ונענה לעצמנו, מה התשובה?

<< דובר >> ע'דיר כמאל מריח (יש עתיד-תל"ם): << דובר >>

הבנו וחזינו וראינו שזו התוצאה. למה נכנסתם לדבר הזה?

<< יור >> היו"ר איתן גינזבורג: << יור >>

ע'דיר, אבל אחרי ששאלנו את עצמנו וענינו לעצמנו, מה התוצאה? בחירות? זה מה
שאת מציעה?

<< דובר_המשך >> ע'דיר כמאל מריח (יש עתיד-תל"ם): << דובר_המשך >>

התוצאה – פתרון. התוצאה – פתרון. תספקו פתרון. תעבירו תקציב.

<< דובר >> מתן כהנא (ימינה): << דובר >>

איתן - - -

<< דובר >> בועז טופורובסקי (יש עתיד-תל"ם): << דובר >>

עוד 100 ימים תגיעו לכאן, תגידו: לא עשינו כלום.

<< יור >> היו"ר איתן גינזבורג: << יור >>

חברי הכנסת - - -

<< דובר >> ע'דיר כמאל מריח (יש עתיד-תל"ם): << דובר >>

זו התוצאה. זה שאתם נכשלים להעביר תקציב.

<< יור >> היו"ר איתן גינזבורג: << יור >>

כשאני שומע "לא", אני רוצה לדעת ממך מה "כן".

<< דובר_המשך >> ע'דיר כמאל מריח (יש עתיד-תל"ם): << דובר_המשך >>

אני עניתי לך מה כן. אדוני יושב-ראש הוועדה, מה כן. פתרון, תקציב. זה כל כך
פשוט. זה שאתם לא מצליחים לגבש תקציב, זה המחדל שלכם.

<< יור >> היו"ר איתן גינזבורג: << יור >>

בשביל להעביר תקציב, צריך עוד זמן. כן, בבקשה, חבר הכנסת הלוי.

<< דובר >> עמית הלוי (הליכוד): << דובר >>

תודה רבה, אדוני היושב-ראש. אני קודם כול רוצה לתקן את חבר הכנסת בועז.
נעים מאוד, חבר הכנסת בועז.

<< דובר >> בועז טופורובסקי (יש עתיד-תל"ם): << דובר >>

אהלן, מה קורה?

<< דובר >> עמית הלוי (הליכוד): << דובר >>

תהיתי לעצמי בדרך מה אני יכול להוסיף כאן לדיון. ואני רוצה לומר את הדבר
הבא: קודם כול, רק לתקן אותך, שאנחנו לא מדברים על שלושה חודשים. מדברים על
שבועיים-שלושה הקרובים, כמו שאמר ידידי חבר הכנסת האוזר, עד ה-24 לחודש,
במטרה להגיע למתווה מוסכם. ואני רוצה לומר את הדבר, בעיניי, העיקרי שצריך
להיות כאן בדיון - - -

<< דובר >> בועז טופורובסקי (יש עתיד-תל"ם): << דובר >>

אבל הצעת החוק היא לדחיית התקציב?

<< יור >> היו"ר איתן גינזבורג: << יור >>

לא, לא. חבר כנסת טופורובסקי, אני הגנתי על זכותך.

<< דובר >> עמית הלוי (הליכוד): << דובר >>

הצעת החוק הפורמלית היא בהחלט לדחות את זה לנובמבר. המטרה היא שנאשר את
הצעת החוק בשבועיים הקרובים, בהנחה שבשבועיים האלה אכן יימצא פתרון.

ואני רוצה לומר את הדבר, שבעיניי, המובן מאליו. בניגוד לדברים שנאמרו כאן,
אני חושב שכן טובת המדינה, אולי זה נשמע נאיבי לחלק מכם, נמצאת כאן על
השולחן. והדבר העיקרי בהקשר של טובת המדינה הוא שאי-אפשר, אי-אפשר לאשר
במצב הזה תקציב דו-שנתי. ואני אסביר. וכל מי שעבד בממשלה יודע מה זה תקציב
מדינה, יודע שזה דבר בלתי אפשרי. כי אני חושב שאין אף אחד בחדר כאן שיודע
לומר לציבור אם אנחנו נצטרך במהלך 2021 ללוות עוד 100 מיליארד שקל או
להתחיל שיקום. איזה תקציב יהיה תקציב 2021? זה יהיה תקציב חירום, כמו
עכשיו? או שזה יהיה תקציב שיקום? אנחנו נצטרך להוציא עוד מיליארדים למיליון
מובטלים נוספים? או שאנחנו נצטרך - - -

<< דובר >> תהילה פרידמן: << דובר >>

אם נלך לבחירות, תהיה הוצאה מסוימת.

<< דובר >> עמית הלוי (הליכוד): << דובר >>

אם נלך לבחירות, תהיה הוצאה מסוימת.

<< דובר >> תהילה פרידמן: << דובר >>

לא. יהיה גם תקציב - - -

<< דובר >> עמית הלוי (הליכוד): << דובר >>

נכון. אבל לא תהיה החלטה עכשיו שהיא, בעיניי, פשוט חוסר אחריות ציבורית,
למי שמבין בתקציבי מדינה, למי שיודע מה זה שלטון. לא יכול להיות שאנחנו
היום, באוגוסט 2020, נאשר תקציב כשאין לנו שום מושג לא על זמן החיסון, לא
על כמות המובטלים, לא איזה שיקום נצטרך לעשות וננעל מיליארדים – לא מיליארד
שהולך לבחירות – ננעל עשרות מיליארדים. זה פשוט בלתי אפשרי. במצב של אי
יציבות, אתם יודעים, כשיש ספינה בים והמצב לא יציב, אסור לקבע את המפרשים.
דווקא צריך לשמר אותם דינמיים ופתוחים. ולכן השאלה הזאת היא באמת, כמו
שאמרת חבר הכנסת מהאופוזיציה, היא בהחלט שאלה מאוד חשובה למדינה ולמיליון
אזרחים.

אני מנצל את הבמה הזאת, ואני מצפה מבני גנץ, מאנשי כחול לבן, אני חושב
שרבים מצפים, שהם יעשו בדיוק את מה נוסח, אגב, שזה בבסיס ההסכם. הוא ניסח
את זה מצוין בני גנץ, כשהוא אמר: ישראל לפני הכול. ואני חושב שהשיקול
המרכזי מבחינה כלכלית, ואני שוחחתי עם לא מעט אנשים בשבוע האחרון, ואני לא
חושב שזה שנוי במחלוקת, הוא לאשר תקציב חד-שנתי, לשים את החשבונות
הפוליטיים והאישיים, אני לא אומר שהם בלתי קיים - -

<< יור >> היו"ר איתן גינזבורג: << יור >>

תודה.

<< דובר_המשך >> עמית הלוי (הליכוד): << דובר_המשך >>

- - לשים אותם בצד ולאשר. ככה מנהגת מפלגת שלטון. זה נכון, שיש בינינו
מתחים. המתחים האלו אפשר להביא אותם לידי רגיעה - -

<< יור >> היו"ר איתן גינזבורג: << יור >>

תודה.

<< דובר_המשך >> עמית הלוי (הליכוד): << דובר_המשך >>

- - בהנחה שאנחנו שמים את ישראל לפני הכול. זה הדבר העיקרי.

<< יור >> היו"ר איתן גינזבורג: << יור >>

תודה רבה.

<< דובר >> בועז טופורובסקי (יש עתיד-תל"ם): << דובר >>

יושב-ראש הוועדה מסכים איתו?

<< דובר_המשך >> עמית הלוי (הליכוד): << דובר_המשך >>

ולכן אני בעד לתמוך בהצעה של חבר הכנסת האוזר.

<< יור >> היו"ר איתן גינזבורג: << יור >>

כן, חבר הכנסת קושניר.

<< דובר >> שלמה קרעי (הליכוד): << דובר >>

אני רשום אצלך, איתן, יושב-ראש?

<< יור >> היו"ר איתן גינזבורג: << יור >>

כן.

<< דובר >> אלכס קושניר (ישראל ביתנו): << דובר >>

אני שמח ששלמה קרעי ידבר אחריי, כי אז הוא יצטרך לסתור את כל מה שאני אגיד
לו.

<< יור >> היו"ר איתן גינזבורג: << יור >>

אתה רוצה שנתחלף?

<< דובר_המשך >> אלכס קושניר (ישראל ביתנו): << דובר_המשך >>

לא. אני שמח שכך.

אני חושב שצריך להגיד ביושר שיש שתי סיבות שבגללן נתניהו החליט ללכת
לבחירות. אחת – היא סיבה אישית; והשנייה – היא סיבה פופוליסטית. ואגב,
שתיהן מתנקזות לאותו תאריך. זה חייב להיות לפני ינואר. הסיבה האישית
שבינואר מתחיל המשפט. ואז הוא נכנס לבעיה של להגיע בתי המשפט.

<< דובר >> יצחק פינדרוס (יהדות התורה): << דובר >>

לא. לא מאמין.

<< דובר >> אלכס קושניר (ישראל ביתנו): << דובר >>

מי אמר את זה? פינדרוס.

להגיע לבתי המשפט במצב שהוא יכול להיות שיגיע להיות ראש ממשלה חליפי ואז
אולי בג"ץ יפסול אותו מלהיות ראש ממשלה חליפי. הבעיה השנייה היא בעיה
פופוליסטית. למה? כי עכשיו הוא זורק מיליארדים של כסף על הציבור בלי שום
בקרה ובלי שום הבחנה.

<< דובר >> שלמה קרעי (הליכוד): << דובר >>

גם אתם - - -

<< דובר >> אופיר כץ (הליכוד): << דובר >>

אתה ישבת בוועדת הכספים. איך אתה אומר בלי בקרה?

<< דובר >> אלכס קושניר (ישראל ביתנו): << דובר >>

- - -

<< יור >> היו"ר איתן גינזבורג: << יור >>

חבר הכנסת כץ.

<< דובר >> אלכס קושניר (ישראל ביתנו): << דובר >>

- - -הינה אופיר. צא, צא.

<< דובר >> אופיר כץ (הליכוד): << דובר >>

אבל אתה ישבת בוועדת הכספים.

<< יור >> היו"ר איתן גינזבורג: << יור >>

חבר הכנסת כץ.

<< דובר >> אלכס קושניר (ישראל ביתנו): << דובר >>

כל פעם שמישהו אחר אומר את האמת, אתם מתחילים להפריע.

<< יור >> היו"ר איתן גינזבורג: << יור >>

חבר הכנסת כץ.

<< דובר >> אופיר כץ (הליכוד): << דובר >>

- - -

<< יור >> היו"ר איתן גינזבורג: << יור >>

לא. לא אתן לך. לא, לא, לא. אני מצטער. חבר הכנסת כץ, אתה רוצה לדבר? אם
אתה רוצה לדבר - - -

<< דובר_המשך >> אופיר כץ (הליכוד): << דובר_המשך >>

- - -

<< יור >> היו"ר איתן גינזבורג: << יור >>

אם אתה רוצה לדבר, אני אתן לך לדבר. אבל בזמן שאני אתן לך לדבר. לא עכשיו.

<< דובר >> אלכס קושניר (ישראל ביתנו): << דובר >>

ואתמול ראינו דוגמה מצוינת.

<< דובר >> עמית הלוי (הליכוד): << דובר >>

ניסיתי להסביר.

<< יור >> היו"ר איתן גינזבורג: << יור >>

לא צריך להסביר. לא צריך להסביר שום דבר. אתה לא צריך להסביר. לא ביקשו ממך
להסביר. עכשיו הוא מסביר את הדברים שלו. לא צריך להסביר.

<< דובר_המשך >> אלכס קושניר (ישראל ביתנו): << דובר_המשך >>

אז אתמול ראינו דוגמה מצוינת לזריקת כסף ללא בקרה ובאופן לא יעיל. כאשר שיש
לו בעובר ושב 1.8 מיליון שקל, קיבל 750 שקל ואמר: תודה לראש הממשלה.
והדוברים שלו היו מספיק חכמים כדי לפרסם את זה. אז ראינו את היעילות של
התוכניות של ראש הממשלה. עכשיו, למה הוא עושה את זה?

<< דובר >> אופיר כץ (הליכוד): << דובר >>

זה עדיף מלפרסם מכון כושר, אחד רזה, אחד לא.

<< דובר >> אלכס קושניר (ישראל ביתנו): << דובר >>

תודה, אופיר, שאתה עוזר לי לדבר.

אז למה הוא עושה את זה? הוא עושה את זה כי הוא רוצה עכשיו לזרוק את הכסף על
הציבור, כי הוא צולל בסקרים. ולכן הוא רוצה בחירות בינואר. אבל הוא גם רוצה
לא לשלם על הכסף הזה שהוא מוציא, כי הוא מבין שהחשבוניות יגיעו רק בינואר.
ולכן הוא רוצה בחירות לפני.

עכשיו, חבר הכנסת האוזר מנסה לקדם חוק - - -

<< דובר >> שלמה קרעי (הליכוד): << דובר >>

יש מגבלה של שטויות?

<< יור >> היו"ר איתן גינזבורג: << יור >>

די, נו. יש מגבלה, כן.

<< דובר >> ע'דיר כמאל מריח (יש עתיד-תל"ם): << דובר >>

למה אתה לא מקבל? - - -

<< יור >> היו"ר איתן גינזבורג: << יור >>

ואם נתחיל להגביל את זה, אני לא בטוח מי יתחרה במי. אני מציע שתאפשרו לחבר
הכנסת קושניר להביע את עמדתו. ואני מתחייב וגם הוא מתחייב שזו עמדתו
האישית.

<< דובר >> עוזי דיין (הליכוד): << דובר >>

- - להציע לזה הצעה - - -

<< יור >> היו"ר איתן גינזבורג: << יור >>

כן, בבקשה, אלכס.

<< דובר >> אלכס קושניר (ישראל ביתנו): << דובר >>

לגבי המגבלה של שטויות, אני חייב להגיד שבקואליציה זה כבר מזמן לא קיים.
המגבלה הזאת ירדה גם באופן סיעתי וגם בכלל.

<< דובר >> בועז טופורובסקי (יש עתיד-תל"ם): << דובר >>

שטויות זה תוכנית עבודה אצלם.

<< דובר >> אלכס קושניר (ישראל ביתנו): << דובר >>

עכשיו, החוק הזה שאתם רוצים לעשות, הרי נתניהו הסכים עליו רק מסיבה אחת.
צביקה, הוא רוצה לצלוח את יום רביעי, כדי שכחול לבן לא יצביעו על החוק שיש
עתיד מעלים בנושא של ראש ממשלה תחת כתב אישום. הרי הוא עשה לכם את התרגיל
כבר באפריל פעם אחת. הוא יעשה לכם את זה עוד פעם.

<< דובר >> בועז טופורובסקי (יש עתיד-תל"ם): << דובר >>

ברור.

<< דובר >> אלכס קושניר (ישראל ביתנו): << דובר >>

תבינו, נתניהו רוצה בחירות.

<< דובר >> ע'דיר כמאל מריח (יש עתיד-תל"ם): << דובר >>

נכון.

<< דובר >> אלכס קושניר (ישראל ביתנו): << דובר >>

אין משהו אחר. אתם תראו. למה הוא הסכים רק לקריאה טרומית? למה הוא לא הסכים
להעביר את החוק בשלוש קריאות? חשבתם על זה? אז מה אתם מנסים לעשות עכשיו?
שניכם משחקים משחקים של מי אשם? מי ייקח אותנו לבחירות? גם אתם אשמים וגם
הוא אשם. יש לכם עד 24 באוגוסט להעביר את התקציב, תבקשו שבועיים, תבקשו
שלושה. מה אתם מבקשים 100 ימים? אתם יודעים מה זה 100 ימים? כמה תוכניות
נסגרות? כמה אנשים מפוטרים? אתם מבינים מה אתם עושים? בגלל השטויות שלכם,
אפרופו מגבלת שטויות.

<< דובר >> ע'דיר כמאל מריח (יש עתיד-תל"ם): << דובר >>

בדיוק.

<< דובר >> אלכס קושניר (ישראל ביתנו): << דובר >>

אז תקבעו לכם עשרה ימים נוספים, שבועיים נוספים ותעבירו את התקציב. הרי מה
המשמעות של 100 יום?

<< דובר >> צבי האוזר (דרך ארץ): << דובר >>

חבר הכנסת קושניר, אין מניעה להעביר תקציב בשבועיים גם אם החוק קובע 100
יום.

<< דובר >> אלכס קושניר (ישראל ביתנו): << דובר >>

רגע, שנייה. צביקה, צביקה, 100 יום, המשמעות של זה היא שתקציב 2020 לא
קיים.

<< דובר >> צבי האוזר (דרך ארץ): << דובר >>

אתה צריך להעביר את התקציב ביום ה-100.

<< דובר >> אלכס קושניר (ישראל ביתנו): << דובר >>

ואפרופו, מי שמדבר פה על תקציב חד-שנתי ודו-שנתי, ואדוני חבר הכנסת עמית,
אני הייתי מנכ"ל משרד ממשלתי.

<< דובר >> עמית הלוי (הליכוד): << דובר >>

נו?

<< דובר >> אלכס קושניר (ישראל ביתנו): << דובר >>

ואני יכול להגיד לך שתקציב 2020 זה תקציב תוצאתי. אין לו משמעות. עכשיו, כל
משרד שרוצה להתחייב לשנה הבאה חייב שיהיה לו כסף לחתום על חוזה עם הספקים.
אז זה לא רק שאתה משתק את הממשלה. אתה גם משתק את המשק. כי שום משרד לא
יכול לחתום עם אף אחד על שום תקציב. ולכן אתם עובדים על חברים באחיזת
עיניים.

<< יור >> היו"ר איתן גינזבורג: << יור >>

תודה.

<< דובר_המשך >> אלכס קושניר (ישראל ביתנו): << דובר_המשך >>

ומה שאתם רוצים לעשות זה לגרור עוד ועוד את המדינה לתהום.

<< יור >> היו"ר איתן גינזבורג: << יור >>

תודה רבה.

<< דובר_המשך >> אלכס קושניר (ישראל ביתנו): << דובר_המשך >>

רק בגלל שראש הממשלה שלכם החליט שהוא לוקח אותנו לבחירות, ואתם נותנים לזה
יד.

<< דובר >> בועז טופורובסקי (יש עתיד-תל"ם): << דובר >>

מאמינים לו עוד פעם. עושים להם עוד תרגיל - - - של 24 שעות.

<< יור >> היו"ר איתן גינזבורג: << יור >>

תודה רבה. חבר הכנסת שלמה קרעי, בבקשה.

<< דובר >> שלמה קרעי (הליכוד): << דובר >>

תודה, אדוני היושב-ראש.

<< דובר_המשך >> בועז טופורובסקי (יש עתיד-תל"ם): << דובר_המשך >>

הם מאמינים לו.

<< דובר >> שלמה קרעי (הליכוד): << דובר >>

ראשית, אני רוצה להסכים עם כל מילה שאמר חברי חבר הכנסת עמית הלוי וברכות
על ההופעה הראשונה שלו כאן בוועדה.

מעבר לבעיות השלטוניות של תחזיות ארוכות טווח לשנה וחצי בעת משבר, כשאנחנו
לא יודעים מה יהיה בחודש הבא וכל חודש יש תוכנית כלכלית חדשה, יש גם שנת
הלימודים שעוד שלושה שבועות צריכה להיפתח. ואם עכשיו אנחנו נשב ונתכנן
תקציב דו- שנתי ועד שהוא יעבור בוועדת הכספים ובכנסת - -

<< דובר >> ע'דיר כמאל מריח (יש עתיד-תל"ם): << דובר >>

אז למה התעקשתם על תקציב דו-שנתי בהסכם?

<< דובר >> שלמה קרעי (הליכוד): << דובר >>

- - ייקח שלושה חודשים לפחות. תוכנית קרב שמפגינים, ואנחנו רוצים להציל
אותה - -

<< דובר >> מתן כהנא (ימינה): << דובר >>

לא שמעת מה שביבי כבר אמר? אף אחד לא יודע - - -

<< דובר >> שלמה קרעי (הליכוד): << דובר >>

- - ותוכניות רבות אחרות לא ייפתחו בתחילת שנת הלימודים.

<< דובר >> אלכס קושניר (ישראל ביתנו): << דובר >>

אף אחד לא ידע שהמשפט ייקבע לינואר.

<< דובר >> שלמה קרעי (הליכוד): << דובר >>

שמעתי את בועז ואת ע'דיר ואת נציג ליברמן שמתלוננים, מגישים תוכניות
כלכליות, עוזרים לעצמאים ומובטלים. מה אתם עוזרים לעצמאים ולמובטלים? אתם
נגד העצמאים והמובטלים? אני מנסה להבין.

<< דובר >> ע'דיר כמאל מריח (יש עתיד-תל"ם): << דובר >>

איך הבנת? איך הבנת שאנחנו נגד? אני לא הבנתי. אתה נראה לי אדם לא עם קשיי
הבנה. איך הבנת שאנחנו נגד עצמאים?

<< יור >> היו"ר איתן גינזבורג: << יור >>

תודה, חברת הכנסת ע'דיר.

<< דובר >> שלמה קרעי (הליכוד): << דובר >>

את מדברת על אנשים שאין להם מה לאכול. מתי בדיוק הגעת לוועדת הכספים וניסית
לעזור לאיזו קבוצת אוכלוסייה שבעיניך - - -

<< דובר >> ע'דיר כמאל מריח (יש עתיד-תל"ם): << דובר >>

תהיה בטוח שקצת יותר ממך. אני מתעסקת עם דברים קצת יותר מהותיים ממך.

<< דובר >> שלמה קרעי (הליכוד): << דובר >>

מה את אומרת?

<< דובר >> ע'דיר כמאל מריח (יש עתיד-תל"ם): << דובר >>

אני לפחות לא יס-מנית, שלמה קרעי.

<< דובר >> שלמה קרעי (הליכוד): << דובר >>

מתי בדיוק היית שם וניסית להעלות קבוצת אוכלוסייה ואמרת שבעינייך היא לא
מקבלת מספיק - - -

<< דובר >> ע'דיר כמאל מריח (יש עתיד-תל"ם): << דובר >>

קצת יותר ממך, תהיה בטוח. לפחות יס-מנית אני לא, שלמה קרעי. זה ההבדל, ויחי
ההבדל.

<< יור >> היו"ר איתן גינזבורג: << יור >>

חברת הכנסת מריח, חברת הכנסת מריח - - -

<< דובר >> שלמה קרעי (הליכוד): << דובר >>

ע'דיר, את לא יכולה לעבוד על חברי הכנסת בעיניים. אני נמצא בכל דיון שעות
ארוכות ואף פעם לא ראיתי אותך שם.

<< דובר >> ע'דיר כמאל מריח (יש עתיד-תל"ם): << דובר >>

הכול מובן והכול חשוב, וכל אחד ידוע מי הוא, שלמה. אתה יכול להתקדם.

<< יור >> היו"ר איתן גינזבורג: << יור >>

חברת הכנסת מריח - - -

<< דובר >> שלמה קרעי (הליכוד): << דובר >>

ע'דיר, בועז וקושניר, אתם - - -

<< דובר >> ע'דיר כמאל מריח (יש עתיד-תל"ם): << דובר >>

אתה יכול לקרוא לו בשמו גם, הוא לא נציג של ליברמן.

<< דובר >> שלמה קרעי (הליכוד): << דובר >>

אמרתי קושניר.

<< דובר >> אלכס קושניר (ישראל ביתנו): << דובר >>

לא. הוא אמר קושניר. הוא התאמץ, אבל הצליח.

<< דובר >> ע'דיר כמאל מריח (יש עתיד-תל"ם): << דובר >>

אוקיי.

<< דובר >> שלמה קרעי (הליכוד): << דובר >>

אמרתי קושניר.

<< דובר >> ע'דיר כמאל מריח (יש עתיד-תל"ם): << דובר >>

חשבתי שקשה לך.

<< דובר >> שלמה קרעי (הליכוד): << דובר >>

אתם מסרבים לאשר תוכניות כלכליות.

<< דובר >> בועז טופורובסקי (יש עתיד-תל"ם): << דובר >>

מתי - - -

<< דובר >> ע'דיר כמאל מריח (יש עתיד-תל"ם): << דובר >>

איזה שטויות.

<< דובר >> שלמה קרעי (הליכוד): << דובר >>

אישרנו תוכניות כלכליות בהיקף עשרות - - -

<< דובר >> בועז טופורובסקי (יש עתיד-תל"ם): << דובר >>

- - -

<< דובר >> אלכס קושניר (ישראל ביתנו): << דובר >>

מה אתה מבלבל את המוח? אני ואתה הצבענו ביחד - - -

<< יור >> היו"ר איתן גינזבורג: << יור >>

חבר הכנסת קושניר, חבר הכנסת קושניר - - -

<< דובר >> בועז טופורובסקי (יש עתיד-תל"ם): << דובר >>

- - -

<< דובר >> אלכס קושניר (ישראל ביתנו): << דובר >>

ואני התנגדתי לתוכנית - - -

<< יור >> היו"ר איתן גינזבורג: << יור >>

חבר הכנסת קושניר, חבר הכנסת קושניר, אני מבקש ממך. אלכס.

<< דובר >> בועז טופורובסקי (יש עתיד-תל"ם): << דובר >>

מבקשים מכם - - -

<< יור >> היו"ר איתן גינזבורג: << יור >>

חבר הכנסת טופורובסקי - - -

<< דובר >> אלכס קושניר (ישראל ביתנו): << דובר >>

אתה כקואליציה אתה הגעת לוועדה הזאת אך ורק כדי לוודא - - -

<< יור >> היו"ר איתן גינזבורג: << יור >>

חבר הכנסת קושניר - - -

<< דובר >> אלכס קושניר (ישראל ביתנו): << דובר >>

- - - ראש הממשלה - - - חבר הכנסת.

<< יור >> היו"ר איתן גינזבורג: << יור >>

אלכס, מספיק. די.

<< דובר_המשך >> אלכס קושניר (ישראל ביתנו): << דובר_המשך >>

אין שום דבר אחר.

<< יור >> היו"ר איתן גינזבורג: << יור >>

אלכס, מספיק. די. די.

<< דובר >> אלכס קושניר (ישראל ביתנו): << דובר >>

אז שיפסיק להפריע.

<< יור >> היו"ר איתן גינזבורג: << יור >>

לא. אתה דיברת? ביקשת שלא יפריע לך? עכשיו אל תפריע לו.

<< דובר_המשך >> אלכס קושניר (ישראל ביתנו): << דובר_המשך >>

- - -

<< דובר >> ע'דיר כמאל מריח (יש עתיד-תל"ם): << דובר >>

הוא פשוט רגיל לפזר - - -

<< יור >> היו"ר איתן גינזבורג: << יור >>

אל תפריע לו.

<< דובר >> בועז טופורובסקי (יש עתיד-תל"ם): << דובר >>

הוא גם הפריע לי.

<< יור >> היו"ר איתן גינזבורג: << יור >>

אל תפריע לו.

<< דובר >> אלכס קושניר (ישראל ביתנו): << דובר >>

הוא רוצה לבדוק לנו כרטיס עבודה, שיבדוק.

<< יור >> היו"ר איתן גינזבורג: << יור >>

אתה רוצה להתווכח איתי עכשיו?

<< דובר_המשך >> אלכס קושניר (ישראל ביתנו): << דובר_המשך >>

הוא פורסם - - -

<< יור >> היו"ר איתן גינזבורג: << יור >>

אתה רוצה להתווכח איתי עכשיו?

<< דובר_המשך >> אלכס קושניר (ישראל ביתנו): << דובר_המשך >>

לא. לא להתווכח.

<< יור >> היו"ר איתן גינזבורג: << יור >>

אתה, אל תתווכח לא איתי ולא איתו.

כן, בבקשה.

<< דובר >> ע'דיר כמאל מריח (יש עתיד-תל"ם): << דובר >>

שלמה רגיל - - -

<< יור >> היו"ר איתן גינזבורג: << יור >>

ע'דיר, תודה.

<< דובר >> בועז טופורובסקי (יש עתיד-תל"ם): << דובר >>

כאילו הוא אומר שכל מה שכחול לבן אומרים: לא.

<< יור >> היו"ר איתן גינזבורג: << יור >>

בועז, תודה.

<< דובר >> שלמה קרעי (הליכוד): << דובר >>

למרות כל התוכניות וכל הדברים שהממשלה הזו מאשרת ויודעת לשתף פעולה בנושאים
חשובים וקריטיים במשבר, עדיין - - -

<< דובר >> בועז טופורובסקי (יש עתיד-תל"ם): << דובר >>

כמו מה?

<< דובר >> שלמה קרעי (הליכוד): << דובר >>

עדיין אנחנו צריכים עכשיו תקציב מיידי, תקציב חד-שנתי - -

<< דובר >> ע'דיר כמאל מריח (יש עתיד-תל"ם): << דובר >>

בבקשה, תספקו תקציב מיידי.

<< דובר >> אלכס קושניר (ישראל ביתנו): << דובר >>

נו? תעשו.

<< דובר >> שלמה קרעי (הליכוד): << דובר >>

- - שיאושר באופן מהיר ומיידי, שנוכל לפתוח את שנת הלימודים - -

<< דובר >> בועז טופורובסקי (יש עתיד-תל"ם): << דובר >>

נו?

<< דובר >> שלמה קרעי (הליכוד): << דובר >>

- - שנוכל לייצב את המשבר הזה.

<< דובר >> אלכס קושניר (ישראל ביתנו): << דובר >>

אבל תעשו את זה. קרעי, למה אתם לא עושים את זה?

<< דובר >> שלמה קרעי (הליכוד): << דובר >>

עוד כמה חודשים נדע מה קורה הלאה ונוכל לבנות תקציב.

<< דובר_המשך >> אלכס קושניר (ישראל ביתנו): << דובר_המשך >>

אז תעשו את זה.

<< דובר >> בועז טופורובסקי (יש עתיד-תל"ם): << דובר >>

שר האוצר הוא לא מהליכוד. אה, הוא כן.

<< דובר >> אלכס קושניר (ישראל ביתנו): << דובר >>

למה אתם לא עושים את זה?

<< דובר >> שלמה קרעי (הליכוד): << דובר >>

זה בדיוק מה שאנחנו עושים. הצעת החוק שחבר הכנסת האוזר - - -

<< דובר >> ע'דיר כמאל מריח (יש עתיד-תל"ם): << דובר >>

שיעשו את זה.

<< יור >> היו"ר איתן גינזבורג: << יור >>

אני מבקש לא להפריע.

<< דובר >> שלמה קרעי (הליכוד): << דובר >>

אדוני היושב-ראש, אני רק מילה - - -

<< יור >> היו"ר איתן גינזבורג: << יור >>

כן, כן.

<< דובר_המשך >> שלמה קרעי (הליכוד): << דובר_המשך >>

הם לא מפסיקים להפריע.

הצעת החוק של חבר הכנסת האוזר – אנחנו לא מדברים כאן באמת על דחייה של
שלושה חודשים.

<< דובר >> ע'דיר כמאל מריח (יש עתיד-תל"ם): << דובר >>

100 ימים זה ארוך טווח.

<< דובר >> שלמה קרעי (הליכוד): << דובר >>

אנחנו מדברים על ניסיון להגיע להסכמה, ניסיון שבו נציגי כחול לבן, אני
מקווה, בסופו של דבר יבינו בשבועיים הקרובים שאין ברירה, שתקציב דו-שנתי
הוא הרי אסון למדינה, וצריך תקציב מיידי חד-שנתי כדי לסיים את המשבר - -

<< יור >> היו"ר איתן גינזבורג: << יור >>

תודה.

<< דובר >> בועז טופורובסקי (יש עתיד-תל"ם): << דובר >>

אל תדאג. הם - - -

<< יור >> היו"ר איתן גינזבורג: << יור >>

תודה רבה.

<< דובר >> שלמה קרעי (הליכוד): << דובר >>

- - וכדי להמשיך לקיים את הממשלה הזו.

<< דובר >> בועז טופורובסקי (יש עתיד-תל"ם): << דובר >>

אל תדאג - - -

<< יור >> היו"ר איתן גינזבורג: << יור >>

תודה רבה.

<< דובר >> אלכס קושניר (ישראל ביתנו): << דובר >>

תגישו תקציב יומי.

<< דובר >> שלמה קרעי (הליכוד): << דובר >>

וזאת הסיבה שאנחנו לא רוצים - - - אנחנו רוצים לתת כלי שייתן לנו את היכולת
להגיע להסכמה.

<< דובר >> בועז טופורובסקי (יש עתיד-תל"ם): << דובר >>

נגיע למרץ - - -

<< יור >> היו"ר איתן גינזבורג: << יור >>

תודה רבה.

<< דובר >> שלמה קרעי (הליכוד): << דובר >>

להגיע להסכמה ולפתור את המשבר ולהעביר תקציב חד-שנתי.

<< דובר >> בועז טופורובסקי (יש עתיד-תל"ם): << דובר >>

עכשיו, בעד, נגד - - -

<< יור >> היו"ר איתן גינזבורג: << יור >>

חבר הכנסת טופורובסקי - - -

<< דובר_המשך >> בועז טופורובסקי (יש עתיד-תל"ם): << דובר_המשך >>

קרעי, אתה בעד - - -

<< יור >> היו"ר איתן גינזבורג: << יור >>

חבר הכנסת טופורובסקי, חבר הכנסת טופורובסקי, אתה בטח תהיה מאוד מעוניין
לשמוע את חבר הכנסת אופיר כץ. בבקשה.

<< דובר >> אופיר כץ (הליכוד): << דובר >>

תודה רבה, אדוני היושב-ראש. טוב, באמת לפי הטענות של חברי האופוזיציה פה
שאומרים שזה זמן לא טוב, איך אנחנו עושים וזה חוסר אחריות. אז אני מבין
שאתם הולכים להצביע ההצעה, נכון?

<< דובר >> אלכס קושניר (ישראל ביתנו): << דובר >>

לא, אנחנו הולכים להצביע נגד ההצעה. מספיק לכם שבועיים.

<< דובר >> ע'דיר כמאל מריח (יש עתיד-תל"ם): << דובר >>

ממש.

<< דובר >> אופיר כץ (הליכוד): << דובר >>

אה, אוקיי. לא, לפי הטענות, חשבתי שכן.

<< דובר >> בועז טופורובסקי (יש עתיד-תל"ם): << דובר >>

איך בעד ההצעה? עוד 100 בלי לקבוע תקציב?

<< דובר >> אופיר כץ (הליכוד): << דובר >>

תראו, אתם חייבים להפסיק. באמת אני מבין שזו אופוזיציה וזה מתסכל וזה קשה.

<< קריאה >> קריאה: << קריאה >>

לא קשה בכלל.

<< דובר >> ע'דיר כמאל מריח (יש עתיד-תל"ם): << דובר >>

מה זה קשור? להבדיל מכם, אין לנו שיקולים זרים. אנחנו באים ועובדים. החברים
עובדים.

<< יור >> היו"ר איתן גינזבורג: << יור >>

לא. חברת הכנסת מריח, את לא יכולה להתערב לכל אחד שמדבר.

<< דובר >> ע'דיר כמאל מריח (יש עתיד-תל"ם): << דובר >>

מה זה קשור אופוזיציה? אבל מה זה קשור אופוזיציה?

<< יור >> היו"ר איתן גינזבורג: << יור >>

את לא יכולה להתערב לכל אחד שמדבר. כיבדו אותך, דיברת. תני לאחרים לדבר גם.
זו דעתם. לא דעתך.

<< דובר >> אופיר כץ (הליכוד): << דובר >>

תהיה סבלנית, תביני מה אני רוצה להגיד, בסדר?

א << דובר >> ע'דיר כמאל מריח (יש עתיד-תל"ם): << דובר >>

אני מאוד סבלנית. גם צודקת.

<< דובר >> אופיר כץ (הליכוד): << דובר >>

אני שוב חוזר. אני מבין שבאופוזיציה זה מאוד מתסכל. אבל באמת אני ממליץ לכם
להפסיק עם הסיסמאות שאין בהן כלום ושום דבר, כשיש עובדות בשטח - -

<< דובר >> בועז טופורובסקי (יש עתיד-תל"ם): << דובר >>

כשאין תקציב.

<< דובר >> אופיר כץ (הליכוד): << דובר >>

- - והציבור והאזרחים רואים את זה.

<< דובר >> אלכס קושניר (ישראל ביתנו): << דובר >>

בוא אני מזכיר - -

<< דובר >> בועז טופורובסקי (יש עתיד-תל"ם): << דובר >>

אין תקציב.

<< יור >> היו"ר איתן גינזבורג: << יור >>

די. חבר הכנסת קושניר, די.

<< דובר_המשך >> בועז טופורובסקי (יש עתיד-תל"ם): << דובר_המשך >>

אין תקציב.

<< דובר >> אופיר כץ (הליכוד): << דובר >>

תקשיב, אנחנו עובדים מסביב לשעון בשביל האזרחים. אנחנו ישבנו ימים ושעות
רבות בוועדת הכספים על מנת לעזור לאותם אזרחים.

<< דובר >> שלמה קרעי (הליכוד): << דובר >>

אתה ראית את ע'דיר שם, אופיר?

<< דובר >> אופיר כץ (הליכוד): << דובר >>

רגע, רגע. שנייה, שנייה.

הגענו להרבה הישגים, להמון הישגים. דמי אבטלה לשכירים עד יוני 2021 ואנחנו
נותנים להם שקט כלכלי. דמי אבטלה לעצמאים עד יוני 2021. מענקים - - -

<< דובר >> רם שפע (כחול לבן): << דובר >>

עד איזה תאריך? מענק מיוחד? אתה רוצה תקציב לחגים, לא?

<< דובר >> אופיר כץ (הליכוד): << דובר >>

אדוני היושב-ראש, הוא מפריע לי.

<< יור >> היו"ר איתן גינזבורג: << יור >>

כן, בבקשה.

<< דובר >> אופיר כץ (הליכוד): << דובר >>

מענקים לגילאי - - -

<< דובר >> מתן כהנא (ימינה): << דובר >>

רגע. אבל הוא מהקואליציה. הוא מהקואליציה.

<< דובר >> אופיר כץ (הליכוד): << דובר >>

הוא עדיין מפריע לי.

<< דובר >> מתן כהנא (ימינה): << דובר >>

וואי, וואי, וואי.

<< יור >> היו"ר איתן גינזבורג: << יור >>

כן, בבקשה.

<< דובר >> אופיר כץ (הליכוד): << דובר >>

מענקים לגילאי 27 ומעלה עד יוני 2021. מענקים למשפחות, החזר הוצאות לעסקים
שנקלעו לקשיים.

<< דובר >> רם שפע (כחול לבן): << דובר >>

עד איזה תאריך?

<< יור >> היו"ר איתן גינזבורג: << יור >>

רגע, חבר הכנסת שפע.

<< דובר >> רם שפע (כחול לבן): << דובר >>

עד יוני 2021. סליחה.

<< דובר >> אופיר כץ (הליכוד): << דובר >>

אותם אנשים שהתקשרו אלינו כשהם היו במצוקה - - -

<< דובר >> מתן כהנא (ימינה): << דובר >>

רגע. אני לא מבין. הקואליציה רבה גם פה עכשיו? מה קורה כאן, במקום הזה? אני
לא מבין. החלטתם לעצמכם מה אתם עושים?

<< יור >> היו"ר איתן גינזבורג: << יור >>

חבר הכנסת כהנא, תודה.

<< דובר >> רם שפע (כחול לבן): << דובר >>

אתה כשתתעסק לדאוג לאזרחים במקום לימין - - -

<< דובר >> שלמה קרעי (הליכוד): << דובר >>

לך תגיד לבנט ושקד, שיגידו: נגמרה הקורונה. ולהתעסק רק בכלכלה.

<< יור >> היו"ר איתן גינזבורג: << יור >>

חברים, אתם רוצים להגיע לוועדות אחרות, אמרו לי חלק מכם.

<< דובר >> שלמה קרעי (הליכוד): << דובר >>

הוא רוצה להיות פרויקטור.

<< יור >> היו"ר איתן גינזבורג: << יור >>

אז אם אתם רוצים להגיע לוועדות אחרות, אז תאפשרו את הדיון.

<< דובר >> בועז טופורובסקי (יש עתיד-תל"ם): << דובר >>

חבר הכנסת כץ, אתה בעד רוטציה בסוף 2021?

<< יור >> היו"ר איתן גינזבורג: << יור >>

כן, בבקשה, אופיר.

<< דובר >> אופיר כץ (הליכוד): << דובר >>

אותם אנשים שהתקשרו אלינו - - -

<< דובר >> בועז טופורובסקי (יש עתיד-תל"ם): << דובר >>

הינה, שיגיד שהוא בעד.

<< דובר >> אלכס קושניר (ישראל ביתנו): << דובר >>

לא. זה תקציב דו-שנתי. אי-אפשר.

<< דובר >> בועז טופורובסקי (יש עתיד-תל"ם): << דובר >>

לא. רוטציה.

<< דובר >> אלכס קושניר (ישראל ביתנו): << דובר >>

אבל זה דו-שנתי.

<< יור >> היו"ר איתן גינזבורג: << יור >>

חברים, די. אתם מפריעים. אלכס, די.

<< דובר >> בועז טופורובסקי (יש עתיד-תל"ם): << דובר >>

חבר הכנסת כץ, אתה בעד שבני גנץ יהיה ראש הממשלה בסוף 2021?

<< יור >> היו"ר איתן גינזבורג: << יור >>

חבר הכנסת טופורובסקי, אתה רוצה לקיים פה שימוע?

<< דובר >> בועז טופורובסקי (יש עתיד-תל"ם): << דובר >>

תראה, הם אפילו לא עונים. אלה השותפים שלך הקואליציוניים.

<< יור >> היו"ר איתן גינזבורג: << יור >>

מה אתה רוצה לעשות עכשיו?

כן, בבקשה, אופיר

<< דובר >> יצחק פינדרוס (יהדות התורה): << דובר >>

למה? זה תלוי בו?

<< יור >> היו"ר איתן גינזבורג: << יור >>

כן, אופיר.

<< דובר >> בועז טופורובסקי (יש עתיד-תל"ם): << דובר >>

אני שואל אם הוא בעד.

<< דובר >> יצחק פינדרוס (יהדות התורה): << דובר >>

אני שואל אם זה תלוי בו.

<< יור >> היו"ר איתן גינזבורג: << יור >>

תודה רבה, פינדרוס. תודה רבה, טופורובסקי. כן, בבקשה, אופיר.

<< דובר >> בועז טופורובסקי (יש עתיד-תל"ם): << דובר >>

הוא הצביע. הוא הצביע בשביל החוק הזה. אז הוא אמור להיות בעד. הוא
בקואליציה.

<< יור >> היו"ר איתן גינזבורג: << יור >>

כן, בבקשה, אופיר.

<< דובר_המשך >> בועז טופורובסקי (יש עתיד-תל"ם): << דובר_המשך >>

הם אפילו לא אומרים שהם בעד שחבר מהמפלגה שלך יהיה ברוטציה.

<< יור >> היו"ר איתן גינזבורג: << יור >>

כן, חבר הכנסת כץ.

<< דובר >> שלמה קרעי (הליכוד): << דובר >>

אמרתי שאני בעד טרומית, בועז.

<< דובר >> בועז טופורובסקי (יש עתיד-תל"ם): << דובר >>

לא. שבני גנץ יהיה ברוטציה.

<< יור >> היו"ר איתן גינזבורג: << יור >>

חבר הכנסת טופורובסקי, אני קורא אותך לסדר פעם ראשונה.

כן, בבקשה, אופיר.

<< דובר >> אופיר כץ (הליכוד): << דובר >>

אותם אנשים באמת, אזרחים שנקלעו למצוקה והתקשרו אלינו לפני התוכניות, היום
הם מתקשרים אלינו ומספרים לנו מה כן נכנס להם. יש עובדות בשטח. אנחנו
עוזרים, עזרנו, ונמשיך לעזור לאזרחים.

עכשיו, אני מבין את אלה שמפיצים סיסמאות, שכף רגלם לא דרכה בוועדת הכספים
ולא באו לשמוע ולא באו להציע הצעות. אבל חבר הכנסת קושניר, עליך אני באמת
מתפלא. אתה ישבת איתנו וייאמר לזכותך שאתה לא זזת מוועדת הכספים - -

<< דובר >> אלכס קושניר (ישראל ביתנו): << דובר >>

נכון.

<< דובר >> אופיר כץ (הליכוד): << דובר >>

- - כדי לעזור ולסייע, ואתה גם השפעת וסייעת עם כל הנושא של החיילים. איך
אתה אומר: מחלקים כסף בלי בקרה? אתה ישבת בכל הוועדות, הצבעת בעד.

<< דובר >> אלכס קושניר (ישראל ביתנו): << דובר >>

זה בלי בקרה. זה בלי בקרה, אופיר.

<< דובר >> אופיר כץ (הליכוד): << דובר >>

איך אתה אומר בלי בקרה?

<< דובר >> אלכס קושניר (ישראל ביתנו): << דובר >>

תקשיב, אופיר - - -

<< דובר_המשך >> אופיר כץ (הליכוד): << דובר_המשך >>

אתה היית חלק מאותו תהליך שאישר את התקציב הזה.

<< יור >> היו"ר איתן גינזבורג: << יור >>

לא, לא. חבר הכנסת קושניר.

<< דובר >> אלכס קושניר (ישראל ביתנו): << דובר >>

אופיר, אבל ניסיתי להשפיע איפה שיכולתי.

<< דובר >> אופיר כץ (הליכוד): << דובר >>

אני באמת מתפלא עליך.

<< יור >> היו"ר איתן גינזבורג: << יור >>

חבר הכנסת קושניר - -

<< דובר >> אלכס קושניר (ישראל ביתנו): << דובר >>

אבל יש הרבה מאוד דברים - - -

<< יור >> היו"ר איתן גינזבורג: << יור >>

- - אתה גם מפנה לי את הגב.

<< דובר >> אלכס קושניר (ישראל ביתנו): << דובר >>

- - -

<< יור >> היו"ר איתן גינזבורג: << יור >>

אתה גם מפנה לי את הגב.

<< דובר_המשך >> אלכס קושניר (ישראל ביתנו): << דובר_המשך >>

לא העמדתם את - - -

<< דובר >> אופיר כץ (הליכוד): << דובר >>

חבר הכנסת קושניר - - -

<< יור >> היו"ר איתן גינזבורג: << יור >>

חבר הכנסת קושניר, אתה גם מפנה לי את הגב וגם מדבר לא בתורך.

<< דובר >> אלכס קושניר (ישראל ביתנו): << דובר >>

אני מתנצל.

<< דובר >> אופיר כץ (הליכוד): << דובר >>

אתה ישבת שם ולא זזת.

<< דובר >> אלכס קושניר (ישראל ביתנו): << דובר >>

בוועדת הכספים אני יושב שם, מול היושב-ראש. אז אני לא יכול להפנות גב
לגפני. אני מתנצל.

<< יור >> היו"ר איתן גינזבורג: << יור >>

אבל אתה לא מתפרץ ככה לגפני.

כן, בבקשה, אופיר.

<< דובר >> יצחק פינדרוס (יהדות התורה): << דובר >>

שלח אותי לשמור עליך פה.

<< דובר >> אופיר כץ (הליכוד): << דובר >>

חבר הכנסת קושניר, אני אומר את זה באמת לטובתך. אתה ישבת ולא זזת, כי אכפת
לך ורצית לשנות. אבל יחד עם זאת, כאחד שעשה את כל זה, לא יכול להגיד
ששופכים כסף בלי בקרה. זה קצת מתנגש אחד עם השני.

<< דובר >> אלכס קושניר (ישראל ביתנו): << דובר >>

אופיר, אני אוכיח לך אחר כך. חבל על הוויכוח.

<< יור >> היו"ר איתן גינזבורג: << יור >>

תודה רבה.

<< דובר >> בועז טופורובסקי (יש עתיד-תל"ם): << דובר >>

אופיר, אתה בעד בני גנץ כראש הממשלה?

<< יור >> היו"ר איתן גינזבורג: << יור >>

לא, חבר הכנסת טופורובסקי. משפט לסיום, כן, אופיר.

<< דובר >> בועז טופורובסקי (יש עתיד-תל"ם): << דובר >>

- - -

<< דובר >> אופיר כץ (הליכוד): << דובר >>

משפט לסיום, אנחנו לא רוצים בחירות. וההצעה של חבר הכנסת האוזר באמת נותנת
את המרווח, את המסלול כדי כן להגיע לפתרון. ואני מקווה ומאמין שנגיע לפתרון
ולא ניקח את מדינת ישראל לבחירות. תודה רבה.

<< דובר >> בועז טופורובסקי (יש עתיד-תל"ם): << דובר >>

לא רוצים בחירות ובעד קיום הרוטציה בסוף 2021?

<< יור >> היו"ר איתן גינזבורג: << יור >>

תודה רבה, חבר הכנסת אופיר. חבר הכנסת רם שפע, בבקשה.

<< דובר_המשך >> בועז טופורובסקי (יש עתיד-תל"ם): << דובר_המשך >>

אתם לא רואים, חבר הכנסת כץ - - -

<< יור >> היו"ר איתן גינזבורג: << יור >>

לא, לא. סליחה, טופורובסקי, אתה היית ראשון הדוברים עם הבכורה. זכות הבכורה
הייתה לך. ועכשיו, תשמע את אחרון הדוברים, רם שפע.

<< דובר >> רם שפע (כחול לבן): << דובר >>

תודה רבה, יושב-ראש הוועדה. יצאתי מדיון על היערכות מערכת החינוך לפתיחת
שנת הלימודים לחינוך המיוחד, שהוא דיון קריטי וחשוב. כי אני שומע שיש פה
חוסר הבנה, לדעתי, של המצב הקיים כרגע בישראל. ויסלחו לי חברי האופוזיציה,
אני מבין שזה נורא נחמד שלפעמים בקואליציה יש אי הסכמה. אבל השורה התחתונה
הפשוטה היא שאף אחד מכם כרגע, כל מי שלא מתכוון להצביע בעד החוק של הדחייה,
יש פשוט משמעות אחת.

<< דובר >> ע'דיר כמאל מריח (יש עתיד-תל"ם): << דובר >>

ממש לא.

<< דובר >> רם שפע (כחול לבן): << דובר >>

אני מעדיף את השיקולים הציניים של המפלגה שלי כדי ללכת לבחירות ולגרור אותה
לבחירות בתקופה משברית הכי קשה שהייתה פה בעשורים האחרונים ולא להגיד את
הדבר הנכון, שהוא בינתיים לאפשר לממשלה, גם אם יש לכם אליה טענות, להצליח
להביא תקציב למדינת ישראל. זה דבר ראשון.

<< דובר >> בועז טופורובסקי (יש עתיד-תל"ם): << דובר >>

זה כמו שאתה מכנס ועדת החינוך עד ה-31 באוגוסט.

<< דובר >> רם שפע (כחול לבן): << דובר >>

עכשיו, חבריי בליכוד וגם במפלגות החרדיות, אני שמח, בכנות אומר את זה, שאתם
הצהרתם שאתם בטרומית בראשונה מצביעים בעד החוק. הרי ברור לכם - - -

<< דובר >> יצחק פינדרוס (יהדות התורה): << דובר >>

לא, לא. אנחנו לא הצהרנו על כך. אנחנו ממש לא הצהרנו על כך.

<< דובר >> רם שפע (כחול לבן): << דובר >>

בסדר, ידידי פינדרוס, ש"ס והליכוד הצהירו שבטרומית ובראשונה - - -

<< דובר >> יצחק פינדרוס (יהדות התורה): << דובר >>

יהדות התורה לא.

<< דובר >> רם שפע (כחול לבן): << דובר >>

אני מקווה שזה אומר שביהדות התורה מבינים שצריך ללכת את הקריאות, כי זה
הדבר האחראי לעשות.

<< דובר >> יצחק פינדרוס (יהדות התורה): << דובר >>

לא. לא אמרתי את זה בקריאה טרומית. אפילו בקריאה טרומית לא הצהרנו.

<< דובר >> בועז טופורובסקי (יש עתיד-תל"ם): << דובר >>

הוא לא אמר: לא.

<< דובר >> רם שפע (כחול לבן): << דובר >>

אה, אתה אומר "אפילו". כלומר, אתה מעדיף בחירות.

<< יור >> היו"ר איתן גינזבורג: << יור >>

פינדרוס, רגע, בוא.

<< דובר >> רם שפע (כחול לבן): << דובר >>

רגע, מה אתה אומר פינדורס? שאתה מעדיף ללכת לבחירות עכשיו?

<< יור >> היו"ר איתן גינזבורג: << יור >>

הם הצהירו שהם לא רוצים בחירות. זה מה שהם הצהירו. כן, בבקשה.

<< דובר >> רם שפע (כחול לבן): << דובר >>

אוקיי. מצוין. מי שמצהיר שלא רוצה בחירות, אגב, זה כל מפלגות הבית. כל
מפלגות הבית מצהירות שהן לא רוצות בחירות. אז מי שמתסכל לציבור שלו
בעיניים, שיגיד: שלום, ציבור יקר, אני לא רוצה בחירות. ולכן אני מבין שהדבר
היחיד והאחראי לעשות הוא ללכת אחר החוק של ידידי צביקה האוזר ולגרום לזה
שהתקציב יהיה, גם אם זה ייקח שבועיים או חודש. העיקר שלמדינת ישראל יהיה
תקציב.

ידיד אופיר כץ עושה עבודה, באמת אני אומר, נפלאה בוועדת הכספים. באמת. כדי
לדאוג לציבור בהרבה מאוד אלמנטים. אבל אתה בעצמך, בציטוט שלך לפני חמש
דקות, הסברת שהכספים יגיעו ב-2021. שר החינוך אתמול, סליחה, בשיא חוצפתו
מדבר על לאשר – ואני מעריך מאוד את הדיון שהיה לנו אתמול – מדבר על לאשר
תקציב של 4.2 מיליארד. זה מה שעשינו אתמול בקריאה הראשונה. רק לא דואג
להסביר לציבור ש-2.5 מיליארד מתוך הכסף הם לשנת 2021. אז בצד אחד מדברים כל
הזמן על תקציב לשנת 2020, תקציב חגים, וביד השנייה מעבירים כל הזמן כסף
לשנת 2021.

המציאות פשוטה. כולם מבינים, כולם, כל מי שמסתכל בראי באמת מבין שצריך כסף
ארוך טווח לשנת 2021, למערכת החינוך ולהבטיח את העתיד העצמאים ושל המובטלים
לנו.

<< דובר >> שלמה קרעי (הליכוד): << דובר >>

רם, כל שנה זה ככה. התקציב הוא עד 2021 - - - עד אוגוסט.

<< דובר >> טלי פלוסקוב (הליכוד): << דובר >>

- - -

<< דובר >> רם שפע (כחול לבן): << דובר >>

אם זה אמת חשוב לכם, כולכם, ואני עדיין מקווה, חבריי לקואליציה, שנעשה ביחד
את הדבר הנכון ונדחה את הבחירות, שזה הדבר הכי קטסטרופלי שיכול להיות עכשיו
לאזרחי ישראל.

<< דובר >> ע'דיר כמאל מריח (יש עתיד-תל"ם): << דובר >>

מדהים איך אתם מתקפלים כל פעם מחדש. רם, מדהים, מדהים.

<< דובר >> רם שפע (כחול לבן): << דובר >>

אה, מה את אומרת? את מצביעה בעד או נגד? מה מעניין אותך? הציבור?

<< דובר >> ע'דיר כמאל מריח (יש עתיד-תל"ם): << דובר >>

בוודאי שאני מצביעה נגד, בוודאי.

<< דובר >> רם שפע (כחול לבן): << דובר >>

אה, "בוודא שאני מצביעה נגד". איך את מסבירה את זה לציבור? תגידי לי איך?

<< דובר >> בועז טופורובסקי (יש עתיד-תל"ם): << דובר >>

מה זאת אומרת?

<< דובר >> ע'דיר כמאל מריח (יש עתיד-תל"ם): << דובר >>

הסברתי יופי כשלא היית פה, רם.

<< יור >> היו"ר איתן גינזבורג: << יור >>

לא. לא הסברת. לא הסברת שום דבר.

<< דובר >> בועז טופורובסקי (יש עתיד-תל"ם): << דובר >>

כשלא היית כאן.

<< יור >> היו"ר איתן גינזבורג: << יור >>

האמת היא שלא הסברת.

<< דובר_המשך >> בועז טופורובסקי (יש עתיד-תל"ם): << דובר_המשך >>

מה זאת אומרת? הסברנו. אי-אפשר לדחות ב-100 יום אי קבלת תקציב. תביאו עכשיו
חוק תקציב.

<< יור >> היו"ר איתן גינזבורג: << יור >>

כן. תודה רבה.

<< קריאה >> קריאות: << קריאה >>

- - -

<< דובר >> רם שפע (כחול לבן): << דובר >>

אה, עזוב אותך. מה שמעניין אותך, אתה גורר את ישראל לבחירות.

<< דובר >> ע'דיר כמאל מריח (יש עתיד-תל"ם): << דובר >>

אתם תמשיכו להתקפל פעם אחר פעם - - -

<< דובר >> בועז טופורובסקי (יש עתיד-תל"ם): << דובר >>

- - -

<< יור >> היו"ר איתן גינזבורג: << יור >>

חברים, חברים, חברים, כן. תנו לרם שפע לסיים את דבריו. הוא לקראת סיום.

<< דובר >> בועז טופורובסקי (יש עתיד-תל"ם): << דובר >>

מה קרה לך.

<< דובר >> שלמה קרעי (הליכוד): << דובר >>

זו את שהתקפלת, ע'דיר. לא הם.

<< דובר >> בועז טופורובסקי (יש עתיד-תל"ם): << דובר >>

אף אחד מחבר הכנסת של הליכוד לא אומר שהוא בעד קיום הרוטציה - - - לפני
שלושה חודשים.

<< יור >> היו"ר איתן גינזבורג: << יור >>

תודה רבה. שלמה קרעי, בועז טופורובסקי - - -

<< דובר >> בועז טופורובסקי (יש עתיד-תל"ם): << דובר >>

אתה לא מבין שהם רוצים בחירות? כל פעם אתם - - -

<< יור >> היו"ר איתן גינזבורג: << יור >>

כן. חבר הכנסת טופורובסקי, רם שפע בזכות דיבור.

<< דובר >> רם שפע (כחול לבן): << דובר >>

עכשיו אני אנמיך את הטון. אני מבין שאתה בא לפה וצועק הרבה ואז זה נשמע
שאתה צודק.

<< דובר >> בועז טופורובסקי (יש עתיד-תל"ם): << דובר >>

אני לא צועק.

<< דובר >> רם שפע (כחול לבן): << דובר >>

אבל המציאות היא שאם היה אכפת לך - - -

<< דובר >> אלכס קושניר (ישראל ביתנו): << דובר >>

המציאות היא שנכשלתם.

<< דובר >> ע'דיר כמאל מריח (יש עתיד-תל"ם): << דובר >>

בדיוק. בדיוק.

<< דובר >> רם שפע (כחול לבן): << דובר >>

אם היה אכפת לך, לשלושתכם - - -

<< דובר >> ע'דיר כמאל מריח (יש עתיד-תל"ם): << דובר >>

אבל הם מסרבים לעכל את זה.

<< דובר >> רם שפע (כחול לבן): << דובר >>

ע'דיר, את יכולה להקשיב או רק לדבר?

<< דובר >> ע'דיר כמאל מריח (יש עתיד-תל"ם): << דובר >>

אני מקשיבה טוב.

<< דובר >> רם שפע (כחול לבן): << דובר >>

אני מאוד מקבל אותך. מאוד.

<< דובר >> ע'דיר כמאל מריח (יש עתיד-תל"ם): << דובר >>

אני אישה Multi-tasking. אני יכולה לדבר ולהקשיב.

<< דובר >> רם שפע (כחול לבן): << דובר >>

את Multi-tasking, זה נכון. אני מוכן להתחרות איתך בנושא הזה.

לענייננו החשוב, אם זה היה לכם חשוב, אני אומר את זה בשיא הרצינות ומדם
ליבי, אז לא הייתם עושים שיקולים אישיים של המפלגה שלכם, אלא שיקולים
לאומיים, שאתם מדברים על הקטסטרופה שאנחנו נמצאים בה.

<< דובר >> ע'דיר כמאל מריח (יש עתיד-תל"ם): << דובר >>

ממש. ממש.

<< דובר >> רם שפע (כחול לבן): << דובר >>

אז תצביעו בעד החוק הדחייה כדי שנוכל ביחד עם הליכוד, אני בטוח, באחריות
לאומית, להגיע להסכמה.

<< דובר >> ע'דיר כמאל מריח (יש עתיד-תל"ם): << דובר >>

שיהיה לכם בהצלחה.

<< דובר >> רם שפע (כחול לבן): << דובר >>

תודה רבה.

<< יור >> היו"ר איתן גינזבורג: << יור >>

תודה רבה. חבר הכנסת יצחק פינדרוס, בקצרה. כי אמרתי שרם הוא אחרון הדוברים.
אז, בבקשה.

<< דובר >> מתן כהנא (ימינה): << דובר >>

אתה לא נותן לי דקה, איתן?

<< דובר >> יצחק פינדרוס (יהדות התורה): << דובר >>

אני אקצר. אני חושב שיש דבר אחד שכולם, כל אחד ניסה להגיד את זה דרך אחרת.
הדבר היחידי כרגע שדחוף הוא לשים תקציב על השולחן.

<< דובר >> ע'דיר כמאל מריח (יש עתיד-תל"ם): << דובר >>

נכון.

<< דובר >> בועז טופורובסקי (יש עתיד-תל"ם): << דובר >>

צודק.

<< דובר >> יצחק פינדרוס (יהדות התורה): << דובר >>

זה הדבר הכי דחוף והכי קריטי. ולכן אמרתי שהעמדה של הסיעה שלנו היא שהיא
עוד לא החלטה בקשר לחוק הזה, כי רק דבר אחד לנגד עינינו: האם זה יגרום לשים
לתקציב מיידי על שולחן הממשלה לפחות? לא ביקשנו עוד להעביר לשולחן הכנסת,
תביאו לשולחן הממשלה. יואילו בטובם. חבר'ה, תרדו מהגגות. אם זה חד-שנתי או
דו-שנתי, תאמינו, זה לא מעניין לא את אזרחי ישראל, ואתה יודע מה? גם אותי
זה לא מעניין כרגע.

<< קריאה >> קריאה: << קריאה >>

שיחליטו לבוא לבית הספר.

<< דובר >> יצחק פינדרוס (יהדות התורה): << דובר >>

כרגע מה שמעניין שתביאו לשולחן הממשלה תקציב. ואין פה נציגי ממשלה. תביאו
תקציב.

<< דובר >> בועז טופורובסקי (יש עתיד-תל"ם): << דובר >>

לא רואים את התרגיל כאילו?

<< דובר >> יצחק פינדרוס (יהדות התורה): << דובר >>

ולא משנה אם הוא יהיה תלת-שנתי או ארבע-שנתי.

<< דובר >> צבי האוזר (דרך ארץ): << דובר >>

פינדרוס, אבל אין זמן.

<< דובר_המשך >> יצחק פינדרוס (יהדות התורה): << דובר_המשך >>

המדינה צריכה יציבות.

<< דובר >> צבי האוזר (דרך ארץ): << דובר >>

לכל אחת מהאופציות אין זמן.

<< דובר >> בועז טופורובסקי (יש עתיד-תל"ם): << דובר >>

אתם לא רואים את התרגיל? - - -

<< קריאה >> קריאות: << קריאה >>

- - -

<< יור >> היו"ר איתן גינזבורג: << יור >>

ששש. חבר הכנסת טופורובסקי, חבר הכנסת טופורובסקי - - -

<< דובר >> יצחק פינדרוס (יהדות התורה): << דובר >>

אם בסופו של דבר- - -

<< דובר >> בועז טופורובסקי (יש עתיד-תל"ם): << דובר >>

ראש הממשלה - - -

<< יור >> היו"ר איתן גינזבורג: << יור >>

אני לא יכול לקרוא לך לסדר את כל הדיון זה. זה בלתי אפשרי.

<< דובר >> בועז טופורובסקי (יש עתיד-תל"ם): << דובר >>

מדברים שטויות.

<< דובר >> יצחק פינדרוס (יהדות התורה): << דובר >>

אם בסופו של דבר החוק בקריאה טרומית יסייע בשביל שהאישים הנכבדים יגיעו
להסכמה ויגישו תקציב מיידי, אז אנחנו נהיה בפנים. אם לא, אני אומר לכם
שאנחנו כיהדות התורה לא נהיה בתוך המשחק הזה. כי לדחות את הבחירות בשלושה
חודשים זה לא הנושא כרגע.

<< קריאה >> קריאה: << קריאה >>

נכון.

<< דובר >> יצחק פינדרוס (יהדות התורה): << דובר >>

הנושא היחידי כרגע שמעניין את אזרחי ישראל הוא כן אם יש תקציב, תוכניות
עבודה במשרדי ממשלה. אנשים מובטלים, אנשים מסכנים. לא בחירות כמו שרוצה
האופוזיציה, אלא תקציב מיידי. תביאו תקציב.

<< דובר >> בועז טופורובסקי (יש עתיד-תל"ם): << דובר >>

אתם נתתם ערבות לקיום הסכם של הקואליציה.

<< יור >> היו"ר איתן גינזבורג: << יור >>

אתה אל תדאג להסכם הקואליציוני. תפסיק להפריע לכולם.

<< דובר >> יצחק פינדרוס (יהדות התורה): << דובר >>

אני אומר לך עכשיו, ברגע הזה, כשיש מיליון מובטלים, מעניין את הסבתא שלי מי
יהיה ראש הממשלה. לא מעניין אותי. צריך ממשלה יציבה שתתנהל. תפסיקו את
השטויות האלה.

<< דובר >> בועז טופורובסקי (יש עתיד-תל"ם): << דובר >>

אה, הבנתי. אז עומדים בהבטחות - - -

<< יור >> היו"ר איתן גינזבורג: << יור >>

תודה רבה. חבר הכנסת מתן כהנא, בקצרה.

<< דובר >> מתן כהנא (ימינה): << דובר >>

לבקשתו של חברי מימיני, רם שפע - - -

<< דובר >> רם שפע (כחול לבן): << דובר >>

ביום שאני אהיה מימינך, אני אזכור שאני במקום לא טוב.

<< דובר >> מתן כהנא (ימינה): << דובר >>

אני מישיר מבט אל הציבור ואומר שאנחנו לא נשתתף במשחק המטורלל הזה - -

<< דובר >> ע'דיר כמאל מריח (יש עתיד-תל"ם): << דובר >>

נכון.

<< דובר >> מתן כהנא (ימינה): << דובר >>

- - של שני ראשי הממשלה הכושלים האלה, שמשחקים משחק ציני ועלוב על הגב של
אזרחי מדינת ישראל. זהו.

<< דובר >> רם שפע (כחול לבן): << דובר >>

מה זה אומר שלא תשתתף?

<< יור >> היו"ר איתן גינזבורג: << יור >>

תודה רבה.

<< דובר >> רם שפע (כחול לבן): << דובר >>

רגע, רגע. מה זה אומר שלא ישתתף?

<< יור >> היו"ר איתן גינזבורג: << יור >>

תודה רבה.

<< דובר_המשך >> רם שפע (כחול לבן): << דובר_המשך >>

אתה מתנגד? זה מה שאתה אומר?

<< דובר >> שלמה קרעי (הליכוד): << דובר >>

אין פה - - -. רם, הם מתבצרים - - -

<< דובר >> בועז טופורובסקי (יש עתיד-תל"ם): << דובר >>

- - -

<< יור >> היו"ר איתן גינזבורג: << יור >>

לא, לא. חבר הכנסת טופורובסקי, אנחנו עוברים להצבעה.

<< דובר >> שלמה קרעי (הליכוד): << דובר >>

לראות איזה - - - אומנים - - - מנהיג - - -

<< דובר >> בועז טופורובסקי (יש עתיד-תל"ם): << דובר >>

התייעצות סיעתית. התייעצות סיעתית.

<< יור >> היו"ר איתן גינזבורג: << יור >>

חבר הכנסת טופורובסקי - - -

<< דובר >> צבי האוזר (דרך ארץ): << דובר >>

רגע, רגע. אדוני היושב-ראש, מילה אחת.

<< יור >> היו"ר איתן גינזבורג: << יור >>

כן, בבקשה, צביקה.

<< דובר >> צבי האוזר (דרך ארץ): << דובר >>

חברים, אני שמעתי פה את הדיון בשקט. אני רוצה להגיד דבר אחד.

<< דובר >> שלמה קרעי (הליכוד): << דובר >>

רק תזכור שיכולה להיות קורלציה בין אפריל 2019 - - - 2020.

<< יור >> היו"ר איתן גינזבורג: << יור >>

חבר הכנסת קרעי, לא להפריע.

<< דובר >> אופיר כץ (הליכוד): << דובר >>

אלוף העולם זה משחקי חימום.

<< דובר >> צבי האוזר (דרך ארץ): << דובר >>

חברים, בהמשך למה שאמר ידידי ורעי חבר הכנסת פינדרוס, הנושא היחיד שמעניין
היום את הציבור: האם הכנסת והאם וועדה הזאת עכשיו בהצבעה הזאת תעניש את
הציבור? כי העונש הגדול ביותר שאפשר להעניש את הציבור הוא לצאת עכשיו
לבחירות.

<< דובר >> אלכס קושניר (ישראל ביתנו): << דובר >>

אבל זה מה ששני ראשי ממשלה שלך עושים?

<< קריאה >> קריאה: << קריאה >>

די. די.

<< דובר >> צבי האוזר (דרך ארץ): << דובר >>

אני מבין שהאופוזיציה רוצה להעניש את הקואליציה, אבל היא לא צריכה להעניש
את הציבור על הדרך. אני אומר לחבריי מהאופוזיציה, יש רוב מוחלט – ימין,
שמאל, חרדים, חילונים, ערבים, יהודים – רוב מוחלט נגד יציאה לבחירות, בלי
קשר, אגב, לעמדתם אם צריך תקציב חד-שנתי או דו-שנתי. זה אזור שרוב הציבור
בכלל לא מבין אותו. ואנחנו צריכים להבין שיציאה לבחירות, מעבר לנזק דרמטי
ביכולת שלנו להיערך לחורף, להיאבק בקורונה, הוא תג מחיר: 5 מיליארד שקלים.

אני מבקש מכל אחד מכם עכשיו, לפני שהוא מרים את היד, להסתכל למצלמות
ולהגיד: אני מרים יד בשביל לרשום עכשיו צ'ק של 5 מיליארד שקלים, להביא את
העם הזה לסיבוב נוסף - -

<< דובר >> בועז טופורובסקי (יש עתיד-תל"ם): << דובר >>

אתם. אתם עושים את זה.

<< דובר >> צבי האוזר (דרך ארץ): << דובר >>

- - בשביל שיגיע לאותה תוצאה. ואתם תגיעו לאותה תוצאה.

<< קריאה >> קריאות: << קריאה >>

- - -

<< דובר >> צבי האוזר (דרך ארץ): << דובר >>

ולכן, אדוני, תתעלו. אלה רגעים שאופוזיציה מתעלה על עצמה. אלה רגעים
שאופוזיציה מתקשרת ומסתכלת בעיני הציבור ולא מצפה ממנו שהוא ישפיל את מבטו.
ואני קורא לכם, חבריי באופוזיציה, לגלות בגרות - -

<< קריאה >> קריאות: << קריאה >>

- - -

<< דובר >> צבי האוזר (דרך ארץ): << דובר >>

- - ברגעים קשים אלה ולתת פה עוד זמן לפתור את הבעיות הפוליטיות. זה על
כתפיכם לא פחות. לא פחות. תפסיקו לטרלל את הבית הזה. תפסיקו לטרלל את הבית
זה כל שני, שלישי ורביעי. כן.

<< דובר >> אלכס קושניר (ישראל ביתנו): << דובר >>

היו לכם 100 ימים להעביר תקציב. מה אתה רוצה עכשיו? עוד 100 ימים?

<< דובר >> צבי האוזר (דרך ארץ): << דובר >>

תישירו מבט לציבור. אל תוציאו את הכנסת הזאת לבחירות. תודה רבה, אדוני.

<< דובר >> מתן כהנא (ימינה): << דובר >>

שני ראשי ממשלה - - -

<< דובר >> ע'דיר כמאל מריח (יש עתיד-תל"ם): << דובר >>

למה לא העברתם תקציב במשך 100 ימים?

<< יור >> היו"ר איתן גינזבורג: << יור >>

תודה רבה לחבר הכנסת האוזר.

<< דובר >> שלמה קרעי (הליכוד): << דובר >>

צביקה, חלק חברי האופוזיציה נמצאים ברשת, שלא הגיעו לכאן.

<< יור >> היו"ר איתן גינזבורג: << יור >>

חבר שלמה קרעי, תודה רבה.

<< דובר_המשך >> שלמה קרעי (הליכוד): << דובר_המשך >>

חלק מהאופוזיציה גילו בגרות. הם רק - - -

<< יור >> היו"ר איתן גינזבורג: << יור >>

תודה רבה. אנחנו נעבור להצבעה. מי בעד הקדמת הדיון? ירים את ידו.

<< דובר >> נועה בירן-דדון: << דובר >>

עשרה בעד.

<< יור >> היו"ר איתן גינזבורג: << יור >>

עשרה. מי נגד? ארבעה. מי נמנע?

<< דובר_המשך >> נועה בירן - דדון: << דובר_המשך >>

אין.

<< יור >> היו"ר איתן גינזבורג: << יור >>

אין.

הצבעה

אושרה.

<< יור >> היו"ר איתן גינזבורג: << יור >>

ההצעה להקדמת הדיון התקבלה.

<< דובר >> בועז טופורובסקי (יש עתיד-תל"ם): << דובר >>

רוויזיה.

<< יור >> היו"ר איתן גינזבורג: << יור >>

רוויזיה גם כן התקבלה.

<< נושא >> בקשה להארכת התקופה לאישור תקנות לפי חוק סמכויות מיוחדות
להתמודדות עם נגיף הקורונה החדש (הוראת שעה) (הגבלת פעילות), התש"ף–2020.
<< נושא >>

<< יור >> היו"ר איתן גינזבורג: << יור >>

סעף הבא בסדר-היום: בקשה להארכת התקופה לאישור תקנות לפי חוק סמכויות
מיוחדות להתמודדות עם נגיף הקורונה החדש (הוראת שעה) (הגבלת פעילות).

<< דובר >> בועז טופורובסקי (יש עתיד-תל"ם): << דובר >>

- - -

<< דובר >> שלמה קרעי (הליכוד): << דובר >>

לך תוביל את ההפגנות של אנרכיסטים, בועז.

<< יור >> היו"ר איתן גינזבורג: << יור >>

חבר הכנסת טופורובסקי, או שאתה יושב ושותק או שאתה בחוץ ומדבר.

<< קריאה >> קריאה: << קריאה >>

אם היית בוכה, אז זה לא היה.

<< יור >> היו"ר איתן גינזבורג: << יור >>

היועץ המשפטי של ועדת החוקה, גור בליי, בבקשה.

<< דובר >> בועז טופורובסקי (יש עתיד-תל"ם): << דובר >>

אני דמוקרט כן. תקבלו החלטה. מה קרה לכם? תתביישו לכם. תתחילו להוביל,
להנהיג.

<< יור >> היו"ר איתן גינזבורג: << יור >>

כן. טופורובסקי, אנחנו בסעיף הבא.

<< דובר >> גור בליי: << דובר >>

אני רוצה להציג את הבקשה של יושב-ראש ועדת החוקה. הוא ביקש שאני בשמו אציג
אותה פה. לפי החוק של הסמכויות המיוחדות של הקורונה, יש לוועדה שמקבלת
לטיפולה את התקנות בעצם 14 ימים או 7 ימים, זה תלוי בתקנות, לדון ולהכריע
אם היא מאשרת או לא מאשרת. ואם חולפת התקופה הזאת ואין הכרעה, זה עובר
למליאת הכנסת.

הועברו לוועדת החוקה תקנות בנושא הגבלת פעילות אשר חלק מהסעיפים בהן הם
בגדר מה שיש, 7 ימים בלבד, והימים האלה פוקעים ביום ראשון. עכשיו, בישיבה
שעסקה בהיבטים אחרים של נושא הקורונה אתמול של ועדת החוקה, יושב-ראש
הוועדה, בנכוחות גם של סגן שר הבריאות, אמר שיש לו השגות לגבי חלק
מהסעיפים. וסגן שר הבריאות אמר שתהיה עוד ישיבה של קבינט הקורונה ושיכול
להיות שיתקנו חלק מהדברים. ויושב-ראש ועדת החוקה אמר שהוא רוצה לדון
ולהחליט אם לאשר או לא לאשר רק לאור ההכרעות המעודכנות של קבינט הקורונה.
ככל הנראה דובר על זה שהן יתקבלו עד יום ראשון, ביום ראשון נגמרים ה-7
ימים, הוא ביקש את הארכה שאפשר לקבל לפי חוק הסמכויות של עוד שלושה ימים,
שיהיה אפשר כבר לקבל את ההכרעה על בסיס כל המידע ועל בסיס אולי תיקונים
שיהיו בתקנות. מכאן הבקשה להארכה של שלושה ימים ולדון.

<< דובר >> בועז טופורובסקי (יש עתיד-תל"ם): << דובר >>

אפשר שאלה, ברשותך? אפשר?

<< דובר >> גור בליי: << דובר >>

כן.

<< דובר >> בועז טופורובסקי (יש עתיד-תל"ם): << דובר >>

הזמן פג בסוף יום ראשון. זאת אומרת, התקנות התקבלו אתמול, נכון?

<< דובר >> גור בליי: << דובר >>

הן הגיעו לכנסת ביום ראשון.

<< דובר >> בועז טופורובסקי (יש עתיד-תל"ם): << דובר >>

זאת אומרת, בסוף יום ראשון זה. עכשיו, קבינט הקורונה מתכנס ביום חמישי,
בואו נגיד, יהיו לו תיקונים בשבת. מה בעיה לעשות ישיבת ועדת החוקה ביום
ראשון? הרי כל הרעיון הוא שוועדת החוקה תדון בזה כמה שיותר מהר. אני שואל
אותך, יושב-ראש ועדת החוקה היה ראוי שיגיע לפה. למה להאריך מראש?

<< דובר >> גור בליי: << דובר >>

שוב, ממה שנמסר לנו, אני לא יודע. יכול להיות שמתוכנן כינוס גם ביום חמישי.
מה שנמסר לנו הוא שיש סיכוי שהחלטות יתקבלו רק ביום ראשון. אז אני לא יודע.
זה מה שנסמר בדיון בוועדה בין יושב-ראש הוועדה לבין סגן שר הבריאות. ולכן
הוא רצה את מקדם הביטחון הזה. בהנחה שוועדת הכנסת תאשר את זה, כמובן
שהכוונה היא לדון ביום שני על הבוקר בעניין הזה. אבל ממה שנמסר לנו, החלטות
אמורות להתקבל ביום ראשון, ולכן על בסיס זה רצו לדון בזה בוועדה ביום שני.

<< דובר >> בועז טופורובסקי (יש עתיד-תל"ם): << דובר >>

עוד פעם, הרי הרעיון היה, אני אומנם הייתי נגד, אבל הרעיון אמר שיש זמן
מאוד מאוד קצר שבו החלטת הממשלה שמשפיעה על המון אזרחים, יהיה דיון של
הכנסת ושל ועדת החוקה. ועכשיו התקנות האלה בתוקף, נכון? כי הם הרי בתוקף.

<< דובר >> גור בליי: << דובר >>

החל מהלילה, כן.

<< דובר >> בועז טופורובסקי (יש עתיד-תל"ם): << דובר >>

ואולי עד יום ראשון ישנו אותן. ועד אז לא יהיה דיון. אני עוד פעם, אני קצת
בא בטענות אליך, אבל זו בקשה של יושב-ראש הוועדה.

<< יור >> היו"ר איתן גינזבורג: << יור >>

מכיוון שהתקנות נכנסות היום לתוקף וכנראה שהיום, אני לא יודע, אם הוא מכנס
את הוועדה או לא, אבל יש לו שבוע לדון בהן. החוק מאפשר לו לבקש מאיתנו עוד
שלושה ימים. והוא מבקש את שלושת הימים האלה. הרי זה נראה לי לטובת הציבור.

<< דובר_המשך >> בועז טופורובסקי (יש עתיד-תל"ם): << דובר_המשך >>

כן, אבל זה כאילו בא ואומר - - -

<< יור >> היו"ר איתן גינזבורג: << יור >>

מה שהוא אומר שבטוח ביום שני הוא ידע מה מתכוונת הממשלה לעשות, לפה או לפה.
ולכן הוא מבקש את הדבר הזה, אם אני מבין נכון, גור.

<< דובר >> גור בליי: << דובר >>

כן, נכון.

<< יור >> היו"ר איתן גינזבורג: << יור >>

יש למישהו עוד התייחסות?

טוב. אז נעבור להצבעה. מי בעד הארכת התקופה בשלושה ימים לאישור התקנות?
ירים את ידו.

<< דובר >> נועה בירן-דדון: << דובר >>

שישה.

<< יור >> היו"ר איתן גינזבורג: << יור >>

שישה. מי נגד? שניים. מי נמנע? אין.

הצבעה

אושרה.

<< יור >> היו"ר איתן גינזבורג: << יור >>

הבקשה אושרה לשלושה ימים נוספים.

<< נושא >> הוספת ממלא מקום קבוע בוועדת החוץ והביטחון, מטעם סיעת הליכוד.
<< נושא >>

<< יור >> היו"ר איתן גינזבורג: << יור >>

סעיף אחרון בסדר-היום: הוספת ממלא מקום קבוע בוועדת החוץ והביטחון, מטעם
סיעת הליכוד. יושב-ראש סיעת הליכוד ביקש להוסיף את חבר הכנסת עמית הלוי
כממלא מקום קבוע – של מי, אגב?

<< דובר >> נועה בירן-דדון: << דובר >>

מטעם סיעת הליכוד בוועדת החוץ והביטחון.

<< יור >> היו"ר איתן גינזבורג: << יור >>

כן. של מי? צריך להיות אדם.

<< קריאה >> קריאה: << קריאה >>

היה מקום לא תפוס.

<< דובר >> נועה בירן-דדון: << דובר >>

זהו. בדיוק.

<< יור >> היו"ר איתן גינזבורג: << יור >>

כן? מקום אחרון, כן?

<< קריאה >> קריאה: << קריאה >>

כן.

<< יור >> היו"ר איתן גינזבורג: << יור >>

אז מי בעד? ירים את ידו.

<< דובר >> נועה בירן-דדון: << דובר >>

פה-אחד.

הצבעה

אושר.

<< יור >> היו"ר איתן גינזבורג: << יור >>

פה-אחד. הוספת מילוי מקום אושר.

<< דובר >> שלמה קרעי (הליכוד): << דובר >>

אדוני היושב-ראש, אפשר לשאול שאלה לפני שאתה סוגר את הדיון?

<< יור >> היו"ר איתן גינזבורג: << יור >>

לא.

<< דובר_המשך >> שלמה קרעי (הליכוד): << דובר_המשך >>

לגבי פטור מחובת הנחה לשכר חברי הכנסת, ההצעה - - -

<< יור >> היו"ר איתן גינזבורג: << יור >>

כן. אתה יכול לשאול אותי אחרי הדיון. הדיון הסתיים. תודה רבה לכולם.

<< דובר >> נועה בירן-דדון: << דובר >>

רגע.

<< יור >> היו"ר איתן גינזבורג: << יור >>

סליחה, לא. סליחה, סליחה. כן, עוזי דיין.

<< דובר >> עוזי דיין (הליכוד): << דובר >>

אני רק מבקש להזמין אתכם היום בשעה 13:00 להשקה של שדולת התנ"ך. עוד לא
מאוחר להצטרף, למרות שיש המון חברים. יהיו הרב הראשי, כלת חידון התנ"ך
העולמי, רות, ויושב-ראש הכנסת. וכולכם מוזמנים. לא תתקלו שם בסוגיות, לא
הבחירות ולא התקציב, אלא בשעה של נחת.

<< יור >> היו"ר איתן גינזבורג: << יור >>

תודה רבה. הישיבה נעולה.

<< סיום >> הישיבה ננעלה בשעה 10:55. << סיום >>
