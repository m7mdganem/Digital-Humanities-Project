הכנסת העשרים

מושב ראשון

פרוטוקול מס' 40

מישיבת ועדת הכנסת

יום שני, כ"ג באלול התשע"ה (07 בספטמבר 2015), שעה 9:00

סדר היום:

1. הצעת חוק התכנית הכלכלית (תיקוני חקיקה ליישום המדיניות הכלכלית לשנות
התקציב 2015 ו-2016), התשע"ה-2015

2. הצעת חוק ההתייעלות הכלכלית (תיקוני חקיקה להשגת יעדי התקציב לשנות
התקציב 2015 ו-2016), התשע"ה-2015

נכחו:

חברי הוועדה:

דוד ביטן – היו"ר

ישראל אייכלר

יואב בן צור

צחי הנגבי

מכלוף מיקי זוהר

אורן אסף חזן

אחמד טיבי

ינון מגל

מרב מיכאלי

אברהם נגוסה

איילת נחמיאס ורבין

רועי פולקמן

יואב קיש

חברי הכנסת:

קארין אלהרר

אלי אלאלוף

משה גפני

שרן השכל

דב חנין

איתן כבל

מיקי לוי

נורית קורן

מוזמנים:

היועץ המשפטי לכנסת איל ינון

  -----------------------------------------------------------------------
  יעל מבורך             –     משרד האוצר
  --------------------- ----- -------------------------------------------
  אסי מסינג             –     סגן היועמ"ש, משרד האוצר

  איתי טמקין            –     משרד האוצר

  רבקה לויפר            –     משרד האוצר

  ליאת גרבר             –     רשות המיסים
  -----------------------------------------------------------------------

ייעוץ משפטי:

ארבל אסטרחן

מנהלת הוועדה:

אתי בן יוסף

רישום פרלמנטרי:

רמי בן שמעון

הצעת חוק התכנית הכלכלית (תיקוני חקיקה ליישום המדיניות הכלכלית לשנות
התקציב 2015 ו-2016), התשע"ה-2015

הצעת חוק ההתייעלות הכלכלית (תיקוני חקיקה להשגת יעדי התקציב לשנות התקציב
2015 ו-2016), התשע"ה-2015

היו"ר דוד ביטן:

אני רוצה לפתוח את הישיבה. את רוב הסעיפים סיימנו בפעם שעברה. יש לנו מספר
רביזיות ויש סעיפים שהשארנו לסוף, שעוד לא קיבלנו החלטה עליהם והיום אנו
נקבל. אני מקווה שהישיבה לא תהיה ארוכה, אבל אם היא תהיה ארוכה – היא תהיה
ארוכה. חצי שעה מתום ישיבת הוועדה תהיה רביזיה על כל מה שביקשו.

איילת נחמיאס ורבין (המחנה הציוני):

למה אנחנו לא מתחילים ברביזיה?

איתן כבל (המחנה הציוני):

הוא לא יכול. סליחה, אנחנו לא מוכנים לרביזיה. אתה מגיש בשמנו?

היו"ר דוד ביטן:

לא. בישיבה הקודמת הגישו מספר רביזיות.

איתן כבל (המחנה הציוני):

אבל לך תדע, אולי שוב – רביזיה על רביזיה. אתה לא יכול להודיע.

היו"ר דוד ביטן:

למה אני לא יכול? חצי שעה אחרי תום הישיבה. מה אתה רוצה?

איתן כבל (המחנה הציוני):

בסדר, בסדר.

היו"ר דוד ביטן:

אספר לכם בדיחה קצרה ונתחיל. איפה קארין? אחרי שתי דקות מהבדיחה הקודמת היא
התחילה לצחוק.

איילת נחמיאס ורבין (המחנה הציוני):

אני אשתדל למלא את מקומה בצורה טובה. בבקשה.

היו"ר דוד ביטן:

נראה אם תבינו את הבדיחה. זו לא בדיחה קלה.

איילת נחמיאס ורבין (המחנה הציוני):

תתחיל כבר. אתה עושה לנו מבחן באינטליגנציה? אמרתי לך שביום רביעי לא
הרגשתי טוב – היום באתי במלוא כוחותי, תיזהר.

היו"ר דוד ביטן:

שוטר מרוקאי עוצר - - -

יואב בן צור (ש"ס):

עוד פעם על מרוקאים?

היו"ר דוד ביטן:

מה לעשות? אני נגד ש"ס.

מכלוף מיקי זוהר (הליכוד):

למרוקאי מותר לספר בדיחה על מרוקאים.

היו"ר דוד ביטן:

יש לי בדיחות על אתיופים, אבל פה זו סכנה – רק אומרים, יש הפגנות. אש אני
מעדיף על מרוקאים.

- - שוטר מרוקאי עוצר רנו 4 ואומר לו: תביא מסמכים. ההוא אומר לו: מה
הבעיה? הנה, בבקשה, יש לי רישיון, נסעתי לאט, מה הבעיה? אומר לו: רנו 4 –
צריכים להיות 4 אנשים באוטו. למה אין לך 4? אומר לו: אין תקנה כזאת. אומר
לו: יש תקנה כזאת. והתחיל לרשום לו דוח.

הוא התחיל לריב אתו: אין תקנה כזאת. מה פתאום? בושה וחרפה. אומר לו: חכה –
איבד את הביטחון השוטר – מצלצל בטלפון לחבר שלו, שוטר שני, אומר לו:
ז'וז'ו, תגיד לי, ברנו 4 צריכים להיות 4 או לא? אז הוא אומר לו: עזוב, יש
לי משבר יותר גדול, יש לי אאודי 80.

מרב מיכאלי (המחנה הציוני):

מה הזכיר לך הבוקר את הבדיחה הזאת?

מכלוף מיקי זוהר (הליכוד):

ההתעכבות של אורן חזן.

היו"ר דוד ביטן:

לא יודע. מנסים למצוא בן אדם - - -

איילת נחמיאס ורבין (המחנה הציוני):

לא, זה בדיוק זה - - - לגייס רוב למתווה הגז - - -

איתן כבל (המחנה הציוני):

מה אמרת? שהשוטר השני היה אורן חזן?

מכלוף מיקי זוהר (הליכוד):

לא, לא. העיכוב גרם לו - - -

איתן כבל (המחנה הציוני):

לא אמרתי, רק חשבתי שאמרת.

מיקי לוי (יש עתיד):

אותך לוועדת האתיקה, איתן.

אחמד טיבי (הרשימה המשותפת):

הודעה אישית לאורן חזן. על זה הוא היה מבקש הודעה אישית.

איתן כבל (המחנה הציוני):

חשבתי ששמעתי.

היו"ר דוד ביטן:

תדע לך, אורן חזן רוצה לעבור לסיעה המאוחדת. אתם מוכנים לקבל אותו?

אחמד טיבי (הרשימה המשותפת):

משם הוא יוכל לתקוף את שר הביטחון בצורה יותר אוטנטית.

היו"ר דוד ביטן:

היחיד שתקף אותו מהקואליציה.

אחמד טיבי (הרשימה המשותפת):

יותר מאתנו.

היו"ר דוד ביטן:

אבל אתה יודע את מי הוא מבקש כשר ביטחון במקומו? את ליברמן.

אחמד טיבי (הרשימה המשותפת):

אנחנו מעדיפים שיהיו כמה שיותר אורן חזן בליכוד, כמה שיותר ליברמן בכנסת.

היו"ר דוד ביטן:

זה טוב לכם, אתה אומר.

אחמד טיבי (הרשימה המשותפת):

לא אמרתי, אבל - - -

מכלוף מיקי זוהר (הליכוד):

מה אנחנו היינו עושים בלי אחמד טיבי בכנסת, תגיד לי.

אחמד טיבי (הרשימה המשותפת):

גם מכלוף זוהר. אל תיעלב. גם מכלוף זוהר.

היו"ר דוד ביטן:

רציתי לעשות ישיבה על הסיפור של גטאס – מה, אסור לספר?

אחמד טיבי (הרשימה המשותפת):

הצלחתי לשכנע - - -

היו"ר דוד ביטן:

לא על זה. אני מספר משהו אחר. אחמד אמר: תשמע, אנחנו לא מגיעים. אמרתי: אם
אתם לא מגיעים אז עם מי נריב? אתם עושים צחוק? צריכים לריב עם מישהו, אני
לא אריב אורן חזן.

בואו נתחיל. יש נושאים שהשארנו פתוחים. נתחיל עם ששינסקי 2. זה סעיף 3 בחוק
השני.

היועץ המשפטי לכנסת איל ינון:

אנחנו בטבלה, בהצעת חוק ההתייעלות הכלכלית, לא התכנית הכלכלית. זה בעמוד 7
בטבלה, נושא מס' 3.

היו"ר דוד ביטן:

מיסוי רווחים ממשאבי טבע. בעמוד 7 למטה. חוק מיסוי רווחי נפט, חוק לעידוד
השקעות הון, פקודת המכרות, פקודת מס הכנסה, חוק קרן לאזרחי ישראל. ההמלצה:
מוצע לאמץ את המלצות הוועדה להסדרת שיעור התמלוגים שמקבלת המדינה עבור
שימוש של גורמים פרטיים במשאבי טבע לאומיים, דוח ששינסקי ).

מישהו רוצה להתייחס אם אנחנו צריכים לפצל את זה או לא לפצל את זה או לאיזו
ועדה להעביר? בבקשה.

יואב בן צור (ש"ס):

אני מציע לעבודה ורווחה.

מכלוף מיקי זוהר (הליכוד):

מי מציע עבודה ורווחה?

היו"ר דוד ביטן:

אין כרגע המלצה. לפי הדיון.

יואב בן צור (ש"ס):

אני מציע עבודה ורווחה.

היועץ המשפטי לכנסת איל ינון:

לא. ההמלצה היא שזה ילך לוועדת הכספים.

מכלוף מיקי זוהר (הליכוד):

השאלה אחרת – הרב גפני, אנחנו צריכים את תגובתך בעניין הזה. מה קורה עם
הנושא הזה? זו גזירה? זו בשורה? אתה רוצה את זה בוועדה? אתה לא רוצה את זה
בוועדה?

איתן כבל (המחנה הציוני):

אני מוכן לקבל את זה, אם יש לכם בעיה.

משה גפני (יהדות התורה):

הכנסת הפכה בקדנציה הזאת להיות מסחרה: נותנים לזה, נותנים לו. ששינסקי זה
ועדת כספים.

אחמד טיבי (הרשימה המשותפת):

מסחרה זו מילה אחת או שתי מילים?

משה גפני (יהדות התורה):

שתיים.

היו"ר דוד ביטן:

זה טוב.

מיקי לוי (יש עתיד):

גפני, כל הכבוד על הביטול היום.

איילת נחמיאס ורבין (המחנה הציוני):

גפני, אני רוצה להודות לך על הציוץ של הבוקר.

היו"ר דוד ביטן:

מה הוא אמר?

איילת נחמיאס ורבין (המחנה הציוני):

גפני, אתה צריך להצטרף לטוויטר.

מיקי לוי (יש עתיד):

הוא ביטל את ישיבת ועדת הכספים. פעם ראשונה בהיסטוריה שר האוצר לא מגיע
לוועדת הכספים להציג תקציב.

היו"ר דוד ביטן:

באמת?

מיקי לוי (יש עתיד):

הייתכן? כל הכבוד גפני.

היו"ר דוד ביטן:

גפני, לפני שאנחנו מעבירים אליך, אם בכלל, את חוק ששינסקי 2, תוכל להגיד
לנו מה האג'נדה שלך בעניין הזה כיושב-ראש?

משה גפני (יהדות התורה):

אני חושב שהכסף שהקדוש ברוך הוא נתן והמשאבים שהקדוש ברוך הוא נתן לכלל
האזרחים צריכים להיות לכלל האזרחים ולא לקבוצה קטנה של אנשים. זה הכול.

איתן כבל (המחנה הציוני):

בגלל זה הוא מצביע היום נגד ששינסקי.

משה גפני (יהדות התורה):

אמרתי את זה בששינסקי - - -

מכלוף מיקי זוהר (הליכוד):

בגלל זה הוא מצביע בעד המתווה.

איתן כבל (המחנה הציוני):

לא. בגלל זה הוא מצביע נגד. על המשאבים דיברת, שהקדוש ברוך הוא נתן.

משה גפני (יהדות התורה):

דברתי עכשיו על ים המלח. בששינסקי א' העברתי את מה שהדוח קבע מבחינת המסים
שצריך לשלם. תבעתי עד השקל האחרון והם העבירו והם מעבירים והם יעבירו את
הכסף. מתווה הגז זו סוגיה אחרת שצריך לדבר עליה בנפרד ונראה מה יהיה בסוף.

היו"ר דוד ביטן:

מתווה גז לא קשור לוועדת הכנסת.

משה גפני (יהדות התורה):

לא קשור. איתן שאל אותי.

איתן כבל (המחנה הציוני):

שם המלאכים גם התערבו, אז מדרבנן - - -

משה גפני (יהדות התורה):

עזוב את המלאכים. בני אדם.

היו"ר דוד ביטן:

מכיוון ששמעתי את האג'נדה שלך, שכנעת אותי ועל כן אנחנו ממליצים שלא לפצל
את החוק הזה כרגע אלא להעביר אותו לוועדת הכספים. מי בעד?

מכלוף מיקי זוהר (הליכוד):

נורית הגיעה. נורית את רוצה להשתתף בהצבעה?

מיקי לוי (יש עתיד):

אושר בוועדה. אתה מאשר, הרב גפני. גפני, תצביע. למה לא הצבעת?

משה גפני (יהדות התורה):

הצבעתי. אני לא צריך להצביע אבל הצבעתי.

היו"ר דוד ביטן:

מי נגד?

אתי בן יוסף:

אין.

הצבעה

בעד העברת הצעת החוק לוועדת הכספים – פה אחד

ההצעה להעביר את החוק לוועדת הכספים נתקבלה.

היו"ר דוד ביטן:

אושר, יפה. פה אחד.

תעברו לסעיף 17 בעמוד – תכף אגיד לכם.

אתי בן יוסף:

לנושא 17.

היו"ר דוד ביטן:

נושא 17 בעמוד 12. חוק הביטוח הלאומי. הפחתת מימון פעולות למניעת תאונות
עבודה על-ידי המוסד לביטוח לאומי.

איילת נחמיאס ורבין (המחנה הציוני):

אני מוכרחה להגיד, אדוני היושב-ראש, שאגף תקציבים צריך לתת לו הפעם הזדמנות
להסביר למה הם התכוונו כי לטעמי, ביום רביעי אי אפשר היה להבין שום דבר.

היו"ר דוד ביטן:

ולכן אני רוצה לפצל את זה ולעשות דיון מעמיק יותר. אני ממליץ לפצל את הסעיף
הזה ולהעביר אותו לוועדת העבודה והרווחה. תם רוצים לכספים? לאן אתם רוצים
להעביר את זה, האוצר? סעיף 17 לאן?

היועץ המשפטי לכנסת איל ינון:

אם מפצלים את זה בפיצול מהותי, צריך להעביר את זה לוועדת העבודה.

היו"ר דוד ביטן:

לוועדת העבודה. מקובל.

יואב בן צור (ש"ס):

יש לנו הסברים על זה?

היו"ר דוד ביטן:

לא צריך, אנחנו מפצלים ויהיה דיון בוועדה.

היועץ המשפטי לכנסת איל ינון:

הולך להליך חקיקה רגיל.

היו"ר דוד ביטן:

מי בעד ההצעה שלי? מי נגד?

הצבעה

בעד העברת הנושא לוועדת העבודה, הרווחה והבריאות – פה אחד

ההצעה להעביר את הנושא לוועדת העבודה, הרווחה והבריאות נתקבלה.

היו"ר דוד ביטן:

יופי. עבר פה אחד. אין שום בעיה.

עכשיו אנחנו עוברים לסעיף 23 בנושא קק"ל. הסדרת התקציב המועבר לקק"ל לטובת
פיתוח ודיור. האוצר, קראתי בעיתון שיש הסכם, החוק הזה נחוץ לנו?

איתי טמקין:

ההסכם עוד לא נחתם ולפי מה שנקבע בממשלה, כל עוד ההסכם לא נחתם, הליך
החקיקה מתקדם. לכן אנחנו מבקשים להמשיך שם הניתוב לוועדת כספים.

מיקי לוי (יש עתיד):

כמה כסף זה?

איתי טמקין:

מיליארד שקל בתקציב.

היו"ר דוד ביטן:

היה כתוב בעיתון מיליארד ומאתיים.

מיקי לוי (יש עתיד):

משנה שעברה לא התקדמתם. את התקציב הצלחתם לקחת - - -

איתי טמקין:

בתקציב הנחנו שמהמהלך הזה יגיעו מיליארד שקלים בשנת 2016.

איתן כבל (המחנה הציוני):

דוד, אין שום סיבה שזה לא יעבור לכלכלה. אם הייעוץ המשפטי שהוא אמון אומר
שזה יכול ללכת גם לוועדת הכלכלה. גם אין לי התנגדות לחוק.

היו"ר דוד ביטן:

אני יודע שאין לך. העניין הוא עניין תקציבי בלבד. אותו דבר עשינו ברשות
שדות התעופה, זה גם עניין תקציבי.

איתן כבל (המחנה הציוני):

הנחת העבודה שלי היא שכמעט כל נושא שאנחנו מדרים עליו פה הוא כסף. הרי
שכשישב עורך הדין איל ינון, היועץ המשפטי של הכנסת – הוא אמון על הכללים –
הרי העניין הזה עמד בפניו בדיוק כמו עכשיו. לא גיליתם לו את האור ברגע זה
כשאמרתם לו שמדובר בענייני כספים.

היו"ר דוד ביטן:

רק כסף. אם אתה צריך לעשות איזו החלטה - - -

אורן אסף חזן (הליכוד):

איתן, פה אין תהליכים - - -

היו"ר דוד ביטן:

אם אתה עושה החלטה שקשורה לקק"ל ויש לה משמעות כספית – לא נורא.

איתן כבל (המחנה הציוני):

אתה יודע מה, שאיל יגיד.

היו"ר דוד ביטן:

בבקשה, איל.

איתן כבל (המחנה הציוני):

זה לא משהו שאני נשכב עכשיו על הגדר.

היו"ר דוד ביטן:

אני יודע. זה רק עניין כספי בלבד וזה גם בהסכם, כנראה.

היועץ המשפטי לכנסת איל ינון:

להגדיר את זה כעניין כספי בלבד זה יהיה מוגזם לומר. זה עניין שיש בו ממד
כספי משמעותי, אבל זה שינוי קונספטואלי של היחסים בין הממשלה לבין קרן
קיימת לישראל בנושאי פיתוח ודיור. אלה נושאים - - -

היו"ר דוד ביטן:

אגב, זה חד-פעמי או כל שנה?

איתי טמקין:

כל שנה. החקיקה מדברת על כל שנה.

היועץ המשפטי לכנסת איל ינון:

לכן אני אומר בהגינות, הנושא הזה יכול לעבור לוועדת הכלכלה, יכול לעבור
לוועדת הכספים, בהתאם לשיקול דעתם של חברי הוועדה.

ליאת גרבר:

מדובר בנושא של מיסים. זה נושא של מיסוי מאחר ומדובר בביטול פטורים ממסים.

היועץ המשפטי לכנסת איל ינון:

יש בזה היבט של הסנקציה שמאיימים על קק"ל שאם הם לא יעמדו בסיכום הזה - - -
פטור ממסים מהממשלה.

היו"ר דוד ביטן:

זה ממש שכספים.

מיקי לוי (יש עתיד):

באמת? אתם יכולים לאיים על זה?

היו"ר דוד ביטן:

מי בעד ההצעה שלי?

מיקי לוי (יש עתיד):

הרי מפילים את זה בהצבעה כל שנייה. אנחנו יכולים לאיים על קק"ל?

קארין אלהרר (יש עתיד):

מה ההצעה?

מכלוף מיקי זוהר (הליכוד):

חבר הכנסת גפני, ראית מי נכנס עכשיו?

היו"ר דוד ביטן:

סיפרנו בדיחה. איפה היית בבוקר?

מיקי לוי (יש עתיד):

את זאת היא הייתה מבינה.

קארין אלהרר (יש עתיד):

לא רציתי להפריע לכם.

היו"ר דוד ביטן:

אז מי מייצג את יש עתיד עכשיו, את או הוא?

קארין אלהרר (יש עתיד):

מיקי לוי, האיש והאגדה.

מיקי לוי (יש עתיד):

אתה לא רואה שאני מגיע?

היו"ר דוד ביטן:

ראיתי שהגעת לפניה הפעם.

מיקי לוי (יש עתיד):

אתה רואה?

אורן אסף חזן (הליכוד):

אתה מבין, עם כאלה אגדות הייתי מעדיף להשאיר את הספר סגור.

היו"ר דוד ביטן:

ההצעה שלנו היא להעביר את זה לוועדת כספים. מי בעד להעביר את זה לוועדת
כספים, ירים את ידו.

אורן אסף חזן (הליכוד):

תגידי, נהיית חוצפנית?

היו"ר דוד ביטן:

אורן - - -

מכלוף מיקי זוהר (הליכוד):

אורן, אתה בעד?

אורן אסף חזן (הליכוד):

בטח בעד.

היו"ר דוד ביטן:

מי נגד? איילת, הצבעת להעביר את זה לוועדת כספים?

איילת נחמיאס ורבין (המחנה הציוני):

מרב הצביעה – אני הלכתי אחריה.

היו"ר דוד ביטן:

כבל, הם הצביעו להעביר את זה לוועדת כספים.

איתן כבל (המחנה הציוני):

בסדר, בסדר, לא התאבדתי - - -

היו"ר דוד ביטן:

אז עכשיו אני לא רוצה לשמוע בכלל שום דבר בעסק הזה.

איילת נחמיאס ורבין (המחנה הציוני):

בעיניים עצומות אני הולכת אחרי יו"ר הסיעה.

אורן אסף חזן (הליכוד):

בעיניים עצומות. צועדת במקום, איילת. רשות החשמל הולך לכלכלה, נכון?

היו"ר דוד ביטן:

עוד לא הגענו לרשות החשמל.

אתי בן יוסף:

קודם קק"ל.

אורן אסף חזן (הליכוד):

קודם קק"ל, אחרי זה כלכלה.

היו"ר דוד ביטן:

עכשיו תעברו לסעיף 15. רשות החשמל.

היועץ המשפטי לכנסת איל ינון:

בחוק הראשון. עמוד 5 בטבלה.

היו"ר דוד ביטן:

עמוד 5. הקמת רשות החשמל. למרות מה שכתוב לכם בנייר, אנחנו לא ממליצים
לפצל.

איתן כבל (המחנה הציוני):

דוד, אני רוצה להתייחס לזה.

היו"ר דוד ביטן:

אתן לך, אל תדאג. אבל אתה צריך לשכנע קודם את החברה שלך. רבותי, אנחנו
ממליצים לא לפצל את הסעיף הזה ולהעביר אותו לוועדת הכספים.

אורן אסף חזן (הליכוד):

כתוב כלכלה.

היו"ר דוד ביטן:

סליחה. לוועדת אלי כהן. אתה רוצה להתייחס איתן, בבקשה.

מיקי לוי (יש עתיד):

ועדה שקמה ככה אד הוק - - -

איתן כבל (המחנה הציוני):

זה יותר מזה. ברשותכם, אני כבר - - -

איילת נחמיאס ורבין (המחנה הציוני):

נער היית וגם זקנת.

איתן כבל (המחנה הציוני):

לא, לא. אני מדבר עכשיו בשיא הרצינות. תראו, לכולי עלמא, מהייעוץ המשפטי
ועד כל גורם שעוסק בעניין כולל השר שטייניץ, ברור שהנושא של רשות החשמל הוא
לגמרי בוועדת כלכלה. אין ויכוח על זה. לא משנה אם אתה קורא את בכתב ברייל
או מהסוף להתחלה – זו ועדת כלכלה. אין ויכוח בשאלה הזו. אני רוצה לומר
לפרוטוקול - - -

אורן אסף חזן (הליכוד):

מסתבר שיש ויכוח.

היו"ר דוד ביטן:

דיברתי אתך על זה. אתה לא חייב כל רגע לקפוץ. תצביע, אני אתן לך לדבר.

איתן כבל (המחנה הציוני):

אני אומר את לנו, חברי הכנסת. חשוב לי שהדברים יאמרו גם לפרוטוקול. גפני,
חשוב שלי שגם אתה תשמע את זה, ברשותך, כי זה רציני מדי. יש דברים שיש לנו
ויכוח לגבי קק"ל לקחת או לא לקחת, כן כספים לא כספים ויש דברים שהם במהות
של עבודת הכנסת, שאין עליהם ויכוח בכלל.

לגופו של עניין, כל הסיפור שזה לא נמצא בוועדת הכלכלה – אני אומר את זה פה,
יש פה ח"כים חדשים, אני יודע שכל אחד אומר: זה לא בזמני. אין לי שום בעיה
עם זה. העובדה שפשוט סירבתי להית רשם של החוק עבור השר.

השר הכניס בהתחלה לחוק את העניין של הדחתה של יושבת-ראש רשות החשמל. אז אני
אתחיל מהסוף: קודם כל, באופן עקרוני הודעתי שאני בעד החוק. אני חושב שזה
חוק נכון, אני חושב שזה חוק שצריך לקדם אותו.

היו"ר דוד ביטן:

חברת החשמל בעד החוק. גם היא בעד.

איתן כבל (המחנה הציוני):

מה הסתבר? כשבא אלי השר ובא אלי שליחו עלי אדמות, ידידי וחברי רמי טייב,
ורצו לקבל ממני התחייבות מראש, כאילו אני איזה קַמְרָשָׁהלוּרָ"ל, לך תביא. זאת
אומרת, אם כבר אני אהיה מוכן לעשות משהו זה להיות השמש של שטייניץ, העוזר
הפרלמנטרי שלו?

היו"ר דוד ביטן:

קודם כל, זה הידוע שבוועדה יש תיקוני חקיקה. תמיד יש.

איתן כבל (המחנה הציוני):

תן לי לסיים. הסיפור הזה, אני אומר לכם ח"כים יקרים, הוא יותר גדול מהסיפור
של רשות החשמל. אז זה לא יהיה אצלי. זה לא הסיפור. יש כאן עוד מגמה שכבר
ראינו אותה ברשות השידור. הוציאו את זה מוועדת הכלכלה, חוק שהסכמתי לו.

קארין אלהרר (יש עתיד):

כבל, הייתה אחלה ועדה.

איתן כבל (המחנה הציוני):

קמה ועדה ובסופו של עניין, לשמחתי, הדג המסריח נדחף לאקוניס בגרון. אם זה
היה אצלנו, אני מבטיח לכם שזה לא היה קורה.

היו"ר דוד ביטן:

בוועדה ביטלנו. לא הצבענו בעד הרביזיה.

איתן כבל (המחנה הציוני):

נכון, אתה צודק. אני פונה אליכם, אני יודע שיש כאן עניין קואליציוני, שיש
כאן עניין של משמעת קואליציונית. אני באמת מבקש מכם, יש רגע שזו חובתם של
חברי הכנסת לומר: עד כאן. זו לא שאלה, חבר הכנסת גפני, של קואליציה
ואופוזיציה, זו שאלה שנוגעת לעבודתנו אנו. אין לזה שום משמעות, לא תקציבית
או סיפורים אחרים.

אי אפשר להגיד שאני, כיושב-ראש ועדה, מתנגד להצעת החוק, שאני תכוון להכניס
עז כזו או אחרת, אלא לדון בזאת בצורה העניינית, המקצועית, כמו בכל דבר
שמונח לפתחינו, ומי כמוכם יודע שעל ידי הממשל מונחות עשרות הצעות שאני דן
בהן לגופו של עניין.

סיפור רשות החשמל אין שום היבט של קואליציה ואופוזיציה, של ימין ושמאלו או
שאלות מהסוג הזה אלא עניינים מקצועיים. לכן אני אומר לכם: תזכרו, גפני, זה
יגיע גם אליך. לא באתי אליך עכשיו להצביע על מתווה הגז ולא ביקשתי ממך
להצביע על "קורנפלקס".

כל מה שאני מבקש מכם זה שברגע שאתם יכולים לבוא לקואליציה – ואין הסבר, כל
מי שדיבר עם השר שטייניץ, אין לו הסבר אמתי. אתה יודע את זה, רמי, אתה
משקיף. כיוון שחוששים מהרוב שיש בוועדת הכלכלה, אמרתי שאני אפילו מוכן
שתקום ועדה בראשותי עם רוב לקואליציה.

אבל לפחות שזה לא ידרדר אותנו, את הכנסת הזו, למחוזות האבסורד. זה פשוט לא
מכובד, לא לעניין. אין כאן שום שאלה. אני פונה אליך, אדוני היושב-ראש, ואני
פונה אליך רועי פולקמן, יושב-ראש הוועדה, הם רוצים להעביר את זה לוועדה
המיוחדת, לאלי כהן.

אני אומר את זה לך: בושה וחרפה תהיה לאלי אם הוא מוכן לקחת את החוק. א', כי
זה לקחת את החוק מוועדת הכלכלה, לא ממני. פעם אחת. פעם שנייה, אני אומר את
זה גם לך, ההתחייבות היא שהוא יעביר את החוק as-is.

היו"ר דוד ביטן:

לא. אין דבר כזה.

אורן אסף חזן (הליכוד):

איתן, אין שום דבר שהוא as-is. אני גם בוועדה הזו, תאמין לי, זה לא היה
as-is. לא יהיה.

היו"ר דוד ביטן:

איתן אני רוצה להגיד לך שאין דבר כזה שהחוק עובר את התקנה בלי תיקונים. אתה
יודע את זה.

איילת נחמיאס ורבין (המחנה הציוני):

ביטן, למה להעביר את זה לוועדה בכלל?

איתן כבל (המחנה הציוני):

זאת השאלה.

קריאות:

- - -

איתן כבל (המחנה הציוני):

- - - הם יצאו לסוף שבוע בעין גדי להתאמן על החוק.

היו"ר דוד ביטן:

מי?

איתן כבל (המחנה הציוני):

חברי הוועדה המיוחדת.

מרב מיכאלי (המחנה הציוני):

- - - יש גבול ויש קצה. באמת.

היו"ר דוד ביטן:

מיק לוי, בבקשה. מיקי לוי הצביע ראשון.

איתן כבל (המחנה הציוני):

שרן, בוקר טוב. שיהיה לך בהצלחה.

היו"ר דוד ביטן:

רק שתדעו, תקפו אותי בתקשורת, בפאנלים, שאין לנו נשים במפלגה. רק 2. יש לנו
כבר 7. כמה לכם יש?

איילת נחמיאס ורבין (המחנה הציוני):

6 ב-24 חברים.

היו"ר דוד ביטן:

אז עברנו אתכם.

איילת נחמיאס ורבין (המחנה הציוני):

8.

היו"ר דוד ביטן:

8? אז עוד מעט נעבור אתכם.

אורן אסף חזן (הליכוד):

ביטן, אתה רומז משהו?

מרב מיכאלי (המחנה הציוני):

ככה זה, נשים לא טובות במספרים.

היו"ר דוד ביטן:

מה קרה? אמרו 2, אתה מבין?

איתן כבל (המחנה הציוני):

דרך אגב, כמה יש באגודה?

היו"ר דוד ביטן:

אנחנו מלווים לאגודה.

אורן אסף חזן (הליכוד):

אין לכם?

משה גפני (יהדות התורה):

בטח שיש לנו.

מכלוף מיקי זוהר (הליכוד):

אנחנו מלווים להם נשים והם מלווים לנו שרים.

איתן כבל (המחנה הציוני):

אני מסיים ואומר שיש רגע שבו מותר לח"כים לקום ולומר "עד פה". אתם מבקשים
ממני לעתים לעזור לכם בכל מיני דברים? אני פונה אליכם להציל את כבודה של
הכנסת. זה כבר לא אותי. תודה.

מיקי לוי (יש עתיד):

אני אומר, רועי, לך ולאלי כהן, אתם פוגעים בעבודה הסדורה של הכנסת בעצם
הבקשה להעברה לוועדת הרפורמות.

קארין אלהרר (יש עתיד):

הם לא ביקשו, מיקי, הם לא ביקשו.

מיקי לוי (יש עתיד):

אין כאן עניין של וועדת רפורמות.

רועי פולקמן (כולנו):

לא ביקשתי - - -

מיקי לוי (יש עתיד):

אז אני רוצה לראות אותך בהצבעה. אני שמח שאתה אומר את זה. אני לא רוצה
להוסיף על דברי איתן כי חבל על הזמן, אבל אני מבקש את חוות דעתו המשפטית של
עורך הדין, היועץ המשפטי של הכנסת.

היו"ר דוד ביטן:

אין בעיה, הוא ייתן את זה בסוף.

יואב בן צור (ש"ס):

לא היית פה לפני שבוע - - -

מיקי לוי (יש עתיד):

אני לא אומר לך שלא, אני רק אומר שזה בושה וכלימה לעשות את זה. בושה
וכלימה. הכול אפשרי ברוב, גם רוב של שני מושבים.

היו"ר דוד ביטן:

נזכרתי שאצלכם יש גם מינויים, לא הכול בבחירות. ציפי לבני היתה מינוי - - -

איילת נחמיאס ורבין (המחנה הציוני):

חמודי, אתה רוצה שאני אעשה לך חשבון? אני יודעת גם מי האנשים שמונו אצלכם,
אז תירגע. לא, לא, אל תתחיל להתווכח אתי על הבוקר.

מיקי לוי (יש עתיד):

היא כבר לא חולה. תיזהר, דודו.

איילת נחמיאס ורבין (המחנה הציוני):

בדיוק.

היו"ר דוד ביטן:

הלאה, נו.

מרב מיכאלי (המחנה הציוני):

אבל אדוני, אי אפשר לדבר אצלך בוועדה.

היו"ר דוד ביטן:

רבותי, איתן - - -

איילת נחמיאס ורבין (המחנה הציוני):

איתן, אתה מפריע ליו"ר הסיעה שלנו.

היו"ר דוד ביטן:

איתן, אתה מפריע ליושבת-ראש הסיעה שלך, בחייך.

איילת נחמיאס ורבין (המחנה הציוני):

לא יעלה על הדעת.

יואב קיש (הליכוד):

- - -

היו"ר דוד ביטן:

אתה עד כדי כך לחוץ?

יואב קיש (הליכוד):

כן, להגיד לאיתן.

היו"ר דוד ביטן:

בסדר.

יואב קיש (הליכוד):

איתן ידידי, ביקשתי את רשות הדיבור רק בשביל להגיד לך שאני חבר בוועדת
הרפורמות. שום הנחייה לא תעצור אותי. נבחן את החוק לגופו, נתייחס לעניין,
נעשה שינויים וראה את עצמך שהעבודת הוועדה תעשה על הצד הטוב ביותר. תודה
רבה.

איתן כבל (המחנה הציוני):

זה לא הדיון, ברשותך - - -

יואב קיש (הליכוד):

פנית והאשמת - -

איתן כבל (המחנה הציוני):

לא, לא, תקשיב - - -

יואב קיש (הליכוד):

אתה האשמת אותנו שאנחנו הולכים לקבל את החוקים, שלא נעשה עבודה. אני אומר
לך שאנחנו נעשה עבודה יסודית ורצינית.

איתן כבל (המחנה הציוני):

אדוני הטייס, אני רוצה להגיד לך 3 נקודות - -

יואב קיש (הליכוד):

אדוני הטייח, כן.

איתן כבל (המחנה הציוני):

- - אל תפרשן אותי בחיי.

יואב קיש (הליכוד):

אתה אמרת. אתה רוצה שאני אצטט אותך? אני לא רציתי לדבר, אבל כשאתה פנית
לוועדת הרפורמות ואמרת שיקבלו - - -

איתן כבל (המחנה הציוני):

אני לא מתווכח את על זה. אני פונה אליך ממקום אחר, כי זה גם יגיע אליך.
תזכור את מה שאני אומר לך. אני מאחל לך שתישאר בבית הזה ותראה שלכל אחד - -

היו"ר דוד ביטן:

למה? הוא יהיה יושב-ראש ועדת הכלכלה אי פעם?

איתן כבל (המחנה הציוני):

- - זה מגיע בתורו, בסופו של עניין. ההתנהלות הזו שבה אתה לוקח כי יש לך
כוח, זה הכול. לזה אני מתכוון ואתה יודע את זה.

יואב קיש (הליכוד):

אוקיי, זה נושא אחר - - -

איתן כבל (המחנה הציוני):

זו כוונתי. אתה יודע בדיוק למה אני מתכוון. זה לא הדיון.

יואב קיש (הליכוד):

הבהרנו את הדיון.

ינון מגל (הבית היהודי):

אני מציע לשקול בחיוב את בקשתו של החבר כבל.

מרב מיכאלי (המחנה הציוני):

אדוני, אני חייבת להגיד לך שזו באמת התנהלות מחפירה. לא בכדי אתה אומר
"להעביר לוועדת אלי כהן" זה בדיוק ההבדל בין "ועדת אלי כהן" לוועדת הכלכלה.
הכול נהיה פרסונלי, הכול נהיה אד הוקי לגמרי. אין שום עבודה אמתית ומסודרת.

היו"ר דוד ביטן:

למה אין? למה? אלי כהן לא יכול לדון בזה כמו שצריך?

מרב מיכאלי (המחנה הציוני):

אתה אמרת שזאת ועדה שמתמקצעת, בכל הכבוד. הוועדה שהתמקצעה כל השנים, שיש לה
צוות מקצועי שמיועד לזה - - -

היו"ר דוד ביטן:

אותו צוות עובר.

מרב מיכאלי (המחנה הציוני):

בדיוק זה: זו ועדה שאין לה צוות מקצועי, שהשם שלה הוא ועדה לצורך חוק אחד
מסוים - - -

היו"ר דוד ביטן:

בכל חוק ספציפי, הצוות של הוועדה הקיימת עובר לייעץ לה.

מרב מיכאלי (המחנה הציוני):

זאת אומרת שזו בדיוק ועדה לעשות מה שנוח לשר הממונה על ראש הוועדה - - -

היו"ר דוד ביטן:

זה לא יהיה. עובדה שבחוק רשות השידור - - -

מרב מיכאלי (המחנה הציוני):

זה לא ראוי בשום אופן - - -

קריאות:

- - -

היו"ר דוד ביטן:

- - - עשינו המון - - -

איתן כבל (המחנה הציוני):

- - - למה לא יישאר - - -

מרב מיכאלי (המחנה הציוני):

- - - חוק רשות השידור - - - אתה בדיוק מוכיח את הטענה שלי. אדוני
היושב-ראש, אתה בדיוק מוכיח - - -

איתן כבל (המחנה הציוני):

- - - אבל דוד, למה שלא יישאר באכסניה - - -

היו"ר דוד ביטן:

- - - זה לא נכון - - -

איתן כבל (המחנה הציוני):

- - - אין נימוק אחד - - -

מרב מיכאלי (המחנה הציוני):

- - - מי שנוח לשר האוצר זה אלי כהן ומי שנוח לראש הממשלה זה צחי הנגבי.

היו"ר דוד ביטן:

- - - עשינו הרבה תיקונים - - -

מרב מיכאלי (המחנה הציוני):

- - - הצוות המקצועי צריך לנדוד במקום שהוועדה תעשה את העבודה שלה.

רועי פולקמן (כולנו):

- - -

מיקי לוי (יש עתיד):

רגע, הנה, יכול להיות שהם יצביעו בעדנו. תן להם 5 דקות.

היו"ר דוד ביטן:

לא, לא, לא. אני לא נותן עכשיו. בסוף.

מיקי רוזנטל (המחנה הציוני):

הם הופתעו, דודו. הם יצביעו בעד הכלכלה ונגמר.

היו"ר דוד ביטן:

רצית לדבר, איילת? אחר כך – אחמד טיבי.

איילת נחמיאס ורבין (המחנה הציוני):

אני מבקשת לדעת מהי הסיבה שבגינה מבקשת הקואליציה. להגיד לי מה הסעיף, מה
מטריד אותם בדיוק בצורת העבודה של ועדת הכלכלה, האם ועדת הכלכלה הוכיחה
באיזושהי צורה חוסר ענייניות או חוסר קשב - -

מיקי לוי (יש עתיד):

או שהיושב-ראש שלה לא טוב.

איילת נחמיאס ורבין (המחנה הציוני):

- - או חס וחלילה היושב-ראש המעולה שלה בטעות הוכיח שהוא אדם שגם יודע
לעמוד על דעתו. הייתי כבר בדיונים שניהל איתן כבל – אני מדברת עליך, אדוני
– הייתי בדיונים שניהל איתן כבל - -

היו"ר דוד ביטן:

אין לי בעיה עם איתן.

איילת נחמיאס ורבין (המחנה הציוני):

- - גם על חקיקה שהממשלה הביאה והדיונים היו עניינים ומצוינים. אני רוצה
לדעת, במיוחד בחוק הזה, שכולנו אומרים שכולנו מסכימים להקמת הרשות, שאני
אפילו דיברתי בהקשר של הרפורמה בחברת החשמל על הנושא של רשות החשמל - -

היו"ר דוד ביטן:

אני אסביר.

איילת נחמיאס ורבין (המחנה הציוני):

- - אנחנו כולנו מבינים את הנחיצות. אני רוצה להבין במה מדובר כי אני חושבת
שאם יש הוכחה לכך שאי אפשר לסמוך על הוועדות הייעודיות האלה שאתם מקימים,
זה דווקא חוק השידור הציבורי הישראלי - - -

היו"ר דוד ביטן:

תיקנו בו המון תיקונים מהצעת החוק, המון תיקונים.

איילת נחמיאס ורבין (המחנה הציוני):

תסלח לי, מה עשיתם במליאה? סליחה.

קריאות:

- - -

איילת נחמיאס ורבין (המחנה הציוני):

בסופו של דבר, אני רוצה להיות מסוגלת לסמוך על הקואליציה ועל הענייניות
שלה. באמת אני אומרת את זה בשיא הרצינות - - -

ינון מגל (הבית היהודי):

אבל זה לא קשור לעבודת הוועדה בכלל בשידור הציבורי.

איילת נחמיאס ורבין (המחנה הציוני):

למה צריך להעביר את החוק הזה, ינון?

מיקי לוי (יש עתיד):

- - - יש לוועדה הזאת? איזה? מה, חוץ מלעשות - - -

מרב מיכאלי (המחנה הציוני):

בדיוק קשור, בדיוק קשור. כי זה אותו פורמט. במקום להעביר לוועדה מקצועית
שצריכה לעסוק בזה, מעבירים לוועדה לנוחיות השר הממונה, מטעמי אגו.

היו"ר דוד ביטן:

- - - מפלגת העבודה - - -

אורן אסף חזן (הליכוד):

דוד, למה לצעוק? בוא נצביע וזהו. הרי זה לא רלוונטי, גם ככה אין להם רוב.

איילת נחמיאס ורבין (המחנה הציוני):

אני לא נלחמת בשבילו. אני רוצה שתבינו את זה. עם כל הכבוד, הוא חבר שלי
ואני אוהבת אותו, אבל אני לא נלחמת בשבילו.

היו"ר דוד ביטן:

רבותי, אחמד טיבי עוד מעט - - -

איילת נחמיאס ורבין (המחנה הציוני):

- - - אתה היית - - - סליחה חבר הכנסת - - -

מיקי לוי (יש עתיד):

- - -

איתן כבל (המחנה הציוני):

- - - אתה אצלי בוועדה, אתה יודע, אתה בא ורואה את זה. דוד חבר בוועדה. אני
אתן לך דוגמה: בוא ניקח את חוק הפטם בא אלי שר האוצר עם חוק הפטם שהוא חוק
בעל השלכות לכוחות שמצביעים בעבורי, והסכמתי לקחת את זה ונתתי התחייבות לשר
והודעתי את זה - - -

אורן אסף חזן (הליכוד):

מה הסכמת? הם לא תומכים בך לקק"ל, הכנסת להם עם החוק. מה אתה - - -

היו"ר דוד ביטן:

למה אתה, אורן - - - איזה מין דבר זה? אתה כאילו אומר שהוא משקר?

אורן אסף חזן (הליכוד):

שלא תהיה תמימות כאילו הוא עוזר לקואליציה. הנה, הוא מחייך.

היו"ר דוד ביטן:

אני לא יודע מה ייצא בסוף - - -

איתן כבל (המחנה הציוני):

אני חוזר ואומר לך - - -

איילת נחמיאס ורבין (המחנה הציוני):

מה, מה יוצא מזה?

איתן כבל (המחנה הציוני):

חוק הפטם - - -

היו"ר דוד ביטן:

שיהיה בסוף.

איתן כבל (המחנה הציוני):

אתה יודע מה - - -

היו"ר דוד ביטן:

לא. זה שתעשה דיון, זה כן - - -

אורן אסף חזן (הליכוד):

אדוני היושב-ראש, איתן כולו נופת צופים כאילו - - -

איתן כבל (המחנה הציוני):

אתה יודע שעל חצי מהליכוד יותר גדולים - - -

אורן אסף חזן (הליכוד):

- - - כשאני שומע את איתן מדבר אני מרגיש כאילו הקואליציה גדלה ל-62.

היו"ר דוד ביטן:

חזן, נתתי זכות דיבור למישהו, אתה יודע?

אחמד טיבי (הרשימה המשותפת):

המישהו הזה זה אני. תודה, אדוני.

אורן אסף חזן (הליכוד):

הנה אתה רואה? אתם בוכים שאין לכם זכויות. בבקשה.

אחמד טיבי (הרשימה המשותפת):

אני הרבה שנים בכנסת הזאת. יש דברים - - -

איילת נחמיאס ורבין (המחנה הציוני):

ביטלו? את המתווה?

אחמד טיבי (הרשימה המשותפת):

לא את המתווה. למתווה יש להם רוב. אין להם רוב לשני.

היו"ר דוד ביטן:

אנחנו סומכים עליך, אחמד.

אחמד טיבי (הרשימה המשותפת):

אין לכם מה לסמוך.

היו"ר דוד ביטן:

אל תדאג. אנחנו נשב לדבר.

אחמד טיבי (הרשימה המשותפת):

נסיגה ממזרח ירושלים, זה אפשרי?

היו"ר דוד ביטן:

מה?

אחמד טיבי (הרשימה המשותפת):

תמורת הגז.

היו"ר דוד ביטן:

לא, אנחנו - - -

אורן אסף חזן (הליכוד):

אחמד עכשיו כמו איימן – יש לו מיחושים בלב.

אחמד טיבי (הרשימה המשותפת):

אני מ-99' פה ולא היו לי מיחושים בלב.

מכלוף מיקי זוהר (הליכוד):

נסיגה מאום אל פחם, מתאים לך לסגור את הסיפור?

איתן כבל (המחנה הציוני):

- - - לא תאיים עליו בזה.

אורן אסף חזן (הליכוד):

מיקי, נהיית שמאלן? לא ניתן את אום אל פחם. מה זה הדיבורים האלה?

היו"ר דוד ביטן:

אני קורא לך לסדר פעם ראשונה. פעם ראשונה אני קורא לך לסדר.

מכלוף מיקי זוהר (הליכוד):

אורן, נסיגה שלו מאום אל פחם.

היו"ר דוד ביטן:

הזהרתי אותך.

אחמד טיבי (הרשימה המשותפת):

אתם תתנדפו בסוף - - -

אורן אסף חזן (הליכוד):

דוד, כולם יודעים שאני אוהב אותך.

היו"ר דוד ביטן:

רבותי, מה יש לכם? שעה הוא מנסה לדבר.

אחמד טיבי (הרשימה המשותפת):

אגיד משפט לחברים שמעירים פה מהליכוד: אתם תתנדפו בסוף כמו הגז שלכם.

היו"ר דוד ביטן:

יכול להיות. הכול יכול להיות.

מכלוף מיקי זוהר (הליכוד):

לא בטוח, אתה יודע.

אחמד טיבי (הרשימה המשותפת):

נחכה ונראה.

אורן אסף חזן (הליכוד):

גם בוז'י אמר – אל יתהלל חוגר כמפתח – "אני אהיה ראש הממשלה".

אחמד טיבי (הרשימה המשותפת):

אני הרבה שנים בפוליטיקה, אדוני, בכנסת הזאת, יש דברים שלא עושים. יש דברים
שנראים כל-כך ברורים. זה נראה כל-כך ברור שהסעיף הזה לגבי רשות החשמל, ישר,
אוטוסטרדה, הולך לוועדת הכלכלה.

במקרה יש איזה יושב-ראש פעלתן והגון שקוראים לא איתן כבל, לכן זה אמור לחזק
את הנורמה. לכן אני מבקש ממך, כמו שאמר יושב-ראש סיעת כולנו, הפסקה ל-5
דקות להתייעצות.

היו"ר דוד ביטן:

נעשה בסוף הדיון.

אחמד טיבי (הרשימה המשותפת):

עדיף עכשיו.

היו"ר דוד ביטן:

בסוף הדיון נעשה. עוד רבע שעה תהיה הפסקה, אז יעשו איזו התייעצות שרוצים.

יואב בן צור (ש"ס):

רציתי להגיד שאין ספק שהוועדה להתחדשות עירונית בראשות אלי כהן ויש בה
חברים טובים - -

מרב מיכאלי (המחנה הציוני):

החברים נהדרים. מה זה קשור?

יואב בן צור (ש"ס):

- - ופעילים ונהדרים ועושים את עבודתם נאמנה - -

איילת נחמיאס ורבין (המחנה הציוני):

באמת? נעשה תחרות איפה החברים - - -

יואב בן צור (ש"ס):

- - אבל גם לדעתנו, אני חושב שהמקום של החוק הזה הוא בוועדת הכלכלה. אחרי
שאיתן הציע את מה שהציע לתת-ועדה שיהיה בה רוב לקואליציה, אני לא רואה איפה
הבעיה.

היועץ המשפטי לכנסת איל ינון:

אני אסביר. ההצעה של איתן - - -

היו"ר דוד ביטן:

ההצעה בעייתית מבחינת היועץ המשפטי.

היועץ המשפטי לכנסת איל ינון:

אני אתייחס לדברים בסיום.

יואב קיש (הליכוד):

תגיד עכשיו.

היועץ המשפטי לכנסת איל ינון:

כשחבר הכנסת כבל מדבר על ועדה בראשותו שיהיה בה רוב לקואליציה, אני מניח
שהוא מדבר על ועדת משנה לוועדת הכלכלה. אבל ועדת משנה בוועדת הכלכלה אינה
יכולה להצביע על חקיקה אלא היא מביאה את הצעתה למליאת הוועדה, בי יש רוב
לאופוזיציה. אני לא אומר שבגלל זה לא צריך לתת את זה לוועדת הכלכלה, אני רק
מציג בפניכם את המציאות כהווייתה.

היו"ר דוד ביטן:

מכיוון שאיילת שאלה אותי אני אענה. אני רוצה להפנות את תשומת לבכם שלפי
ההסכם הקואליציוני כל חוק ההסדרים צריך היה לעבור לוועדת הכספים. אנחנו לא
הסכמנו לזה.

משה גפני (יהדות התורה):

גם אני לא הסכמתי.

היו"ר דוד ביטן:

לא משנה, זה ההסכם הקואליציוני. אתה דרשת את זה. זאת אומרת, כל ההסכם שאתם
חתמתם עליו, כל המפלגות, אומר שזה מה שצריך להיות. כמובן שחשבנו שזה לא
יכול להיות מבחינת עבודת הכנסת וגם מבחינת היכולת של ועדת הכספים לדון באמת
בדיון מעמיק, גם בתקציב וגם בחוק ההסדרים ובכל סעיפיו.

דבר שני – שאלת אותי איילת, אז אני משיב לך – ועדת אלי כהן היא ועד
הלגיטימית היום בכנסת, היא קיימת. אנחנו לא מקימים אותה במיוחד לעניין זה.
את רוצה להקשיב?

איילת נחמיאס ורבין (המחנה הציוני):

אני מקשיבה.

היו"ר דוד ביטן:

את מדברת אתה, איך את מקשיבה?

איילת נחמיאס ורבין (המחנה הציוני):

יקירי, יש לי שלושה ילדים - - -

היו"ר דוד ביטן:

אנחנו לא מקימים אותה במיוחד לעניין זה, זה דבר שני. דבר שלישי, אנחנו
משתדלים עניינית לחלק את חוק ההסדרים לכל הוועדות על מנת שיהיה דיון אמתי.
הרי מה הבעיה של חוק ההסדרים? הזמן. מה האוצר רוצה? הוא מלחיץ אותנו בזמן
על מנת שלא נוכל לדון באמת - - -

איילת נחמיאס ורבין (המחנה הציוני):

ועדת הכלכלה כמעט לא קיבלה - - - אני מצטערת. דיברתי עם איתן כבל - - -

היו"ר דוד ביטן:

תני לי לדבר. מה ההבדל בין פיצול לבין שמעבירים לו? בפיצול יש יותר זמן
לדון. אנחנו אומרים שעל מנת שהליכי החקיקה יהיו הליכים ראויים ושחברי הכנסת
יוכלו להתייחס כמו שצריך, אנחנו מעבירים לכמה שיותר ועדות נושאים מחוק
ההסדרים. לוועדת אלי כהן אנחנו רוצים להעביר שניים כדי שיוכלו לדון בזה
בחודש וחצי-חודשיים בצורה יותר רצינית. לוועדת הכלכלה העברנו מספר סעיפים.

איילת נחמיאס ורבין (המחנה הציוני):

העברת מעט מאוד - - -

היו"ר דוד ביטן:

העברנו, למשל, את נושא הגז שהוא נושא גדול מאוד. אני יכול להפנות אתכם
לעניין הזה.

איתן כבל (המחנה הציוני):

העבירו, חברה. זו לא השאלה אם העבירו או לא העבירו.

היו"ר דוד ביטן:

העברנו כמה נושאים. זה לא שלא העברנו.

אתי בן יוסף:

עכשיו המליאה מתחילה.

היו"ר דוד ביטן:

ביקשו מאתנו לבוא לפתיחת המליאה. ב-10:15 אנחנו נצביע על הסעיף הזה.

היועץ המשפטי לכנסת איל ינון:

אם אתם רוצים התייעצות, עכשיו זה ההתייעצות.

היו"ר דוד ביטן:

עכשיו תעשו את ההתייעצויות.

היועץ המשפטי לכנסת איל ינון:

אני רוצה לתרום משהו להתייעצות. אני רוצה לשכלל רגע את הדאגה שלך, חבר
הכנסת קיש, עם הדאגה של חבר הכנסת כבל.

היו"ר דוד ביטן:

יש לכם רבע שעה, פולקמן, עד להצבעה. תעשו איזו התייעצות שאתם רוצים.

היועץ המשפטי לכנסת איל ינון:

אם תצרו מנגנון של ועדה משותפת לוועדת הכלכלה ולוועדה נוספת בכנסת בראשות
ועדת הכלכלה, חבר הכנסת כבל, כנציג ועדת הכלכלה, יוכל להיות יושב-ראש
הוועדה, יהיו בה חברים מוועדת הכלכלה. אבל ההרכב של הוועדה יהיה הרכב עם
רוב לקואליציה כפי שבאמת משקף את הרוב בכנסת ולא כפי שנוצר באופן מלאכותי
בוועדת הכלכלה. זו אחת האפשרויות שאפשר לעשות עליה.

איתן כבל (המחנה הציוני):

דרך אגב, זו הייתה כוונתי בוועדת משנה.

איילת נחמיאס ורבין (המחנה הציוני):

אבל איתן הציע את זה. זה מה שאיתן הציע.

היו"ר דוד ביטן:

אני עושה הפסקה עד 10:15.

(הישיבה נפסקה בשעה 10:00 ונתחדשה בשעה 10:30.)

היו"ר דוד ביטן:

אני מחדש את הדיון. אמרנו 10:15 ואנשים מגיעים לאט-לאט כאילו הם נמצאים
בבית קפה.

אורן אסף חזן (הליכוד):

אני סומך על היושרה של חברנו, חבר הכנסת איתן כבל, הייתי יכול אולי לקבל את
העובדה שאם נקים ועדה משותפת והוא יעמוד בראשה, שהוא יהיה מאוד-מאוד ענייני
לעניין החוק.

קארין אלהרר (יש עתיד):

אי אפשר. לא שמעת את היועץ המשפטי?

היו"ר דוד ביטן:

אפשר.

היועץ המשפטי לכנסת איל ינון:

אפשר ועדה משותפת.

אורן אסף חזן (הליכוד):

יחד עם זאת, רבים הדיבורים על העובדה שחבר הכנסת כבל עומד בפני פרישה
מהכנסת ואני רוצה גילוי נאות פה: מי יעמוד בראש הוועדה במקומו, עם כל
הכבוד. אני סומך ברמה העניינית על חבר הכנסת כבל, על שיקול דעתו - - -

היו"ר דוד ביטן:

מי אמר שהוא פורש?

אורן אסף חזן (הליכוד):

הנה, הוא פה, החיוך – אני מתנגד לדבר הזה - - -

היו"ר דוד ביטן:

דע לך, נהיית נביא. הוא בעצמו עוד לא יודע.

אורן אסף חזן (הליכוד):

הוא הודיע שהוא שוקל לפרוש. זה פורסם בתקשורת. אתם לא מאמינים למה שמפורסם
בתקשורת.

איתן כבל (המחנה הציוני):

זה פורסם מעבר לקו הירוק. זה לא נחשב.

אורן אסף חזן (הליכוד):

זה לא נחשב, הבנתי.

איילת נחמיאס ורבין (המחנה הציוני):

אני רק רוצה להגיד שגם אנחנו לא - - -

אורן אסף חזן (הליכוד):

מה זאת אומרת? זה פורסם אתמול.

איילת נחמיאס ורבין (המחנה הציוני):

מה פורסם אתמול?

אורן אסף חזן (הליכוד):

למה אתה מחייך?

איתן כבל (המחנה הציוני):

די, כפרה עליך.

אורן אסף חזן (הליכוד):

חבר הכנסת כבל מתכוון לפרוש כדי להתמודד על תפקיד יו"ר קק"ל.

איתן כבל (המחנה הציוני):

טוב, בסדר. תשלח אותי לאיפה שזה כתוב.

אורן אסף חזן (הליכוד):

אני אמציא לך. אם הדברים כתובים - - -

היו"ר דוד ביטן:

טוב, תודה. חזן, הוא אומר לך שלא, מה אתה רוצה?

אורן אסף חזן (הליכוד):

רגע, דבר נוסף.

היו"ר דוד ביטן:

שאלת – הוא ענה.

היועץ המשפטי לכנסת איל ינון:

הבהרה משפטית לעניין הספציפי הזה: כדי להתמודד על יו"רות קק"ל אין צורך
לפרוש מהכנסת. אם מישהו נבחר להיות יו"ר קק"ל, הוא צריך להתפטר.

אורן אסף חזן (הליכוד):

ולכן גוברים הסיכויים שאיתן כבל יפרוש. אבל ברמה העניינית - - -

היו"ר דוד ביטן:

בוא נסכם שאם הוא יושב-ראש קק"ל, אנחנו מעבירים את החוק הזה לקק"ל. זה
הכול. מה הבעיה? את זה אני מוכן לסכם: ועדה משותפת עם קק"ל. מה אתה רוצה?

אורן אסף חזן (הליכוד):

מה אתה חושב שסתם הוא נלחם שהכסף של קק"ל יהיה - - -

דבר נוסף ברמה העניינית. אמר את זה היועץ המשפטי, בסופו של יום הציבור בחר
ממשלה. הוא בחר אותנו. לא יכול להיות מצב שבנושא כזה אקוטי שישפיע על כולנו
ברמה היומיומית, מי שיוביל, מי שישפיע, מי שייקבע, יהיה דעת מיעוט ולא דעת
הרוב.

היו"ר דוד ביטן:

תודה רבה, חבר הכנסת חזן.

בבקשה, כבוד היועץ המשפטי.

אורן אסף חזן (הליכוד):

לכן אני בעד להעביר את זה לוועדת הרפורמות.

היו"ר דוד ביטן:

ועדת אלי כהן.

היועץ המשפטי לכנסת איל ינון:

אני רוצה להתייחס לכמה נקודות בעניין של רשות החשמל והוועדה המתאימה. קודם
כל, צודק יושב-ראש ועדת הכלכלה שרשות החשמל וההצעה המדוברת היא הצעה מובהקת
שעניינה, נמל הבית שלה, הוא ועדת הכלכלה.

ועדת הכלכלה, לאורך השנים, הקימה את רשות החשמל, עסקה בנושא רשות החשמל בין
בחקיקה ובין בנושאים שעל סדר היום. לכן אני לא חושב שיש מחלוקת, לא בחדר
הזה ולא במקומות אחרים בבית הזה שוועדת הכלכלה, הנושא הזה הוא נושא מובהק
שלה.

קארין אלהרר (יש עתיד):

כשנוח לכם, הייעוץ המשפטי - - -

היועץ המשפטי לכנסת איל ינון:

רגע, עוד לא סיימתי.

היו"ר דוד ביטן:

חכי, אולי הוא יגיד בסוף: אבל. את יודעת, המילה "אבל".

יתן כבל (המחנה הציוני):

קדימה, בואו נתקדם. זה כבר נהיה - - -

היועץ המשפטי לכנסת איל ינון:

עוד אני רוצה לציין שבכנסת הזאת, בשונה מההסכם הקואליציוני, עדיין לא הוקמה
ועדת רפורמות. הוקמה ועדה מיוחדת בראשות חבר הכנסת אלי כהן שעניינה כרגע
הוא הצעת חוק להקמת רשות להתחדשות עירונית. זו הוועדה המיוחדת הקיימת היום
בכנסת.

היו"ר דוד ביטן:

למרות שהיא לא ועדת רפורמות, מעבירים אליה כל מיני חוקים - - -

היועץ המשפטי לכנסת איל ינון:

רגע. ועדת הכנסת שהקימה אותה, הקימה אותה נכון לעת הזאת לשתי הצעות חוק:
הצעת חוק אחת שעדיין תלויה ועומדת בוועדה, הצעה בנושא הקמת הרשות להתחדשות
עירונית. הצעה נוספת בתחום התכנון והבנייה, שהוועדה כבר אישרה והעבירה
למליאת הכנסת.

בחוק ההסדרים, עד היום, ועדת הכנסת לא הקימה ועדות מיוחדות אלא הועדה
הקפידה ואנחנו הקפדנו שבמסגרת הניתוב של הנושאים השונים לוועדות, הדברים
עוברים לוועדות הסטטוטוריות הקיימות בכנסת.

לכן, אם היה מדובר בהקמת ועדה מיוחדת חדשה שלא קיימת, הרי שההתנגדות, לפחות
שלי, הייתה נחרצת ליצירת תקדים מהסוג הזה. אלא שפה נכנס איזשהו ניואנס, כי
הוועדה המיוחדת שעליה מדברים עכשיו, להעביר אליה את ההצעה בנושא רשות
החשמל, היא ועדה מיוחדת שכבר קיימת עוד לפני שחוק ההסדרים אושר בקריאה
הראשונה בכנסת.

היו"ר דוד ביטן:

גם אמרנו במסגרת הדיון בה שנעביר אליה כל מיני הצעות חוק, חוץ מההצעה
שהעברנו.

היועץ המשפטי לכנסת איל ינון:

לכן, אם הוועדה בסופו של יום לא תקבל את ההצעה לא להעביר לוועדת הכלכלה ולא
להעביר לוועדה משותפת, היא רשאית מבחינת הסמכות שלה להעביר את הדבר לוועדה
המיוחדת שהיא כרגע ועדה מיוחדת לעניין החוק להתחדשות עירונית. אנחנו נצטרך
פה בוועדה להצביע על שינוי שמה של הוועדה המיוחדת הזאת. אם תחליטו להעביר
את הנושא של רשות החשמל לוועדה המיוחדת בראשות אלי כהן, אני מציע ששם
הוועדה יהיה - - -

היו"ר דוד ביטן:

עוד לא סיימנו. יש עוד סעיף שצריך להעביר אליה. רבותי, דנו מספיק בסעיף
הזה. אני מבקש להעביר את הדיון בסעיף הזה בפרק הזה לוועדת אלי כהן ולשנות
את שמה.

משה גפני (יהדות התורה):

אני לא מסכים לשנות את השם. אם רוצים ועדת רפורמות - - -

היו"ר דוד ביטן:

לא ועדת רפורמות - - -

משה גפני (יהדות התורה):

שיקראו לה "ועדת רפורמות חוץ ממה שקשור לוועדת הכספים".

היו"ר דוד ביטן:

גפני, אנחנו מכניסים את החוק הזה לשם של הוועדה. רגע. יש הצעה אחרת של
היועץ המשפטי.

היועץ המשפטי לכנסת איל ינון:

אי אפשר להכניס את השם של החוק הזה כי אתם כנראה הולכים להעביר אליה עוד
נושא. השם של הוועדה, לפי הצעתנו יהיה: הוועדה המיוחדת לדיון בהצעת חוק
הרשות הממשלתית להתחדשות עירונית ובסעיפים מהצעת חוק התכנית הכלכלית.

היו"ר דוד ביטן:

בסדר? מי בעד ההצעה שלי בתיקון של היועץ המשפטי?

משה גפני (יהדות התורה):

צריך לכתוב גם את הסעיפים.

היו"ר דוד ביטן:

תכתוב אותם, תכתוב אותם.

היועץ המשפטי לכנסת איל ינון:

סעיפים מהצעת חוק התכנית הכלכלית.

היו"ר דוד ביטן:

מי בעד?

אתי בן יוסף:

עשרה.

היו"ר דוד ביטן:

מי נגד? את נגד?

קארין אלהרר (יש עתיד):

אני נגד. נגד מוחלט.

איילת נחמיאס ורבין (המחנה הציוני):

איך אפשר להיות בעד?

איתן כבל (המחנה הציוני):

אוי, אוי, אוי, שטייניץ, שטייניץ.

הצבעה

בעד הצעת היושב-ראש – רוב

נגד – מיעוט

נמנעים – אין

הצעת היושב-ראש, כולל התיקון, נתקבלה.

היו"ר דוד ביטן:

עבר. הנושא הבא שנשאר לדון בו - - -

מרב מיכאלי (המחנה הציוני):

לא להאמין. אדוני היושב-ראש, זו חרפה ושערורייה.

איילת נחמיאס ורבין (המחנה הציוני):

רגע. יש לי רביזיה על זה.

היו"ר דוד ביטן:

רביזיות אחר כך.

איילת נחמיאס ורבין (המחנה הציוני):

אדוני יושב-הראש, אני רוצה להגיש על זה רביזה.

היו"ר דוד ביטן:

בסדר. יש רביזיה.

עכשיו סעיף 16. פרק בנקאות, עמוד 5.

איילת נחמיאס ורבין (המחנה הציוני):

בוא נראה אותך מול גפני, אולי גם את זה אתה רוצה להעביר לוועדת אלי כהן?

היו"ר דוד ביטן:

כן. רוצים להעביר, אבל תנו לי לקרוא.

איילת נחמיאס ורבין (המחנה הציוני):

לא להאמין. הוועדה להתחדשות עירונית, כלכלית, כספית, מדעית - - -

היו"ר דוד ביטן:

גפני, אני אגיד לך מה, בעיריות יש מה שנקרא "מחזיק תיק". לי היה תיק גדול
וכל פעם הייתי מכניס תיקים קטנים ואז לקחתי את התיקים של כולם. זה מה שאתה
רוצה לעשות? בוועדת הכספים יש לך מספיק חומרים לדון בהם.

אני קורא: פרק בנקאות, הלוואות מגופים חוץ בנקאיים. מוצע לאפשר גם לתאגיד
שאינו בנק להנפיק לציבור תעודות התחייבות ולתת אשראי בתנאים מסוימים. ההצעה
שלנו היא להעביר את זה לוועדת אלי כהן. רוצה להגיד משהו, גפני?

משה גפני (יהדות התורה):

בטח. אדוני היושב-ראש, אי אפשר לשבש ככה את עבודת הכנסת - - -

איתן כבל (המחנה הציוני):

מה אתה אומר? הגיע אליך פתאום השיבוש? יש בעיית קליטה אצלך?

משה גפני (יהדות התורה):

הוא החזיר לי. אמרתי גם בישיבה הקודמת שאני מסכים אתו לגמרי, הכול בסדר.

איילת נחמיאס ורבין (המחנה הציוני):

אבל למה הצבעתם בעד העברת רשות החשמל מוועדת כלכלה?

אורן אסף חזן (הליכוד):

גפני לא הצביע בעד, אז מותר לו לטעון עכשיו.

איילת נחמיאס ורבין (המחנה הציוני):

גפני לא הצביע כי אין לו זכות הצבעה בוועדת הכנסת.

היו"ר דוד ביטן:

רבותי, תנו לגפני לדבר. גפני יודע לייצג את עצמו טוב מאוד, תאמינו לי.
רבותי, אם מישהו ידבר, חוץ מחברי הכנסת, אני אוציא אותו או שאני אוציא את
כולם, גם זאת אופציה.

איתן כבל (המחנה הציוני):

אתה יכול להוציא את העוזר של סוקרטס-שטייניץ? הפילוסוף הדגול? הדמוקרט?

היו"ר דוד ביטן:

האמת, אני קורא לו עפולה. תירגע. הוא גר בעפולה.

משה גפני (יהדות התורה):

יש חוקים שהוצבעו כאן, אדוני היושב-ראש, שמקומם היה או בוועדה אחת או
בוועדה אחרת, לא היה ברור באופן חד-משמעי הנושא. החוק הזה הוא חוק שהוא
חד-משמעי לא עומד לדיון. מבחינה משפטית, מבחינה תקנונית, הוא צריך להיות
בוועדת הכספים. אתה אומר, אדוני היושב-ראש, שלוועדת הכספים יש הרבה עבודה?

היו"ר דוד ביטן:

יש הרבה.

משה גפני (יהדות התורה):

אני מסכים אתך. אני חושב שזה הרבה מדי. אני מציע לתת רשימה של חוקים שאני
אעביר אותם בתמורה לזה לוועדת הכלכלה - - -

איתן כבל (המחנה הציוני):

תודה, תודה.

היו"ר דוד ביטן:

אתה מוכן להעביר את הדיון בחוק התקציב לוועדת הכנסת?

משה גפני (יהדות התורה):

אתה יודע מה, לפי מה שמתפתח , נראה לי שבסוף זה יגיע לוועדת הכנסת.

יואב קיש (הליכוד):

את קצבאות הילדים תעביר לוועדת הכלכלה.

משה גפני (יהדות התורה):

את קצבאות הילדים אני רוצה אצלי בגלל שזה היה אצלי כל הזמן. זה היה בוועדת
הכספים.

איתן כבל (המחנה הציוני):

מה אתה אומר?

משה גפני (יהדות התורה):

אם אתה מדבר, אדוני היושב-ראש, על עומס, אני מראש אומר שיש כמה דברים
שביקשתי שיהיו בוועדת הכספים: קצבאות הילדים והנושא הזה של בנקאות רישוי
וגם ששינסקי. את כל הדברים האחרים, יש שם דברים שהם כולם החמרות, אני
מעביר. אני לא צריך את קק"ל, אני לא צריך את כל הנושאים - - -

היו"ר דוד ביטן:

למה? ששינסקי זה לא החמרה. זה לטובת - - -

משה גפני (יהדות התורה):

לא אמרתי שעל ששינסקי - - -

איילת נחמיאס ורבין (המחנה הציוני):

אם אתם תוציאו את ששינסקי אז תהיה החמרה עם הציבור.

היו"ר דוד ביטן:

למה? לא הוצאנו, השארנו את זה בוועדה.

איילת נחמיאס ורבין (המחנה הציוני):

בינתיים, אדוני.

היו"ר דוד ביטן:

מה זה בינתיים? אנחנו רק ועדה פורמלית פה.

משה גפני (יהדות התורה):

אדוני היושב-ראש, לא אמרתי על ששינסקי, לא אמרתי על קצבאות הילדים ואני לא
אמרתי על הנושא הזה של בנקאות רישוי. אני מוכן שייקחו - - -

היו"ר דוד ביטן:

הבנו, הבנו. עוד מישהו רוצה להתייחס?

איילת נחמיאס ורבין (המחנה הציוני):

כן. ביקשתי גם.

היו"ר דוד ביטן:

בבקשה, איתן. יש פעילות ערה של מפלגת העבודה היום.

מרב מיכאלי (המחנה הציוני):

יש פעילות ערה של מפלגת העבודה תמיד, לידיעתך.

היו"ר דוד ביטן:

איפה הנציגים של לבני?

מרב מיכאלי (המחנה הציוני):

אנחנו נציגים - - -

היו"ר דוד ביטן:

רק על הפלסטינים היא יודעת לדבר?

איילת נחמיאס ורבין (המחנה הציוני):

אנחנו מייצגים אותם נאמנה.

איתן כבל (המחנה הציוני):

אני רוצה להמשיך ולהיות עקבי בעניין הזה ומתחבר למה שאומר חבר הכנסת גפני.
לרגע נדמה שיש כאן סוג של זחיחות ובדיחות הדעת, אבל זה עסק הרבה יותר עמוק,
הרבה יותר רציני, שנוגע לעבודתנו אנחנו. יש נקודה שהיא לא קואליציה, לא
אופוזיציה, היא העבודה שלנו.

דוד, אני יודע שאני אומר מילים רק לפרוטוקול כי בסופו של עניין אתם הרי
תעבירו את זה. אני סבור שהאכסניה, באמת על פי כל היגיון ושכל, היא ועדת
הכספים. מה אלי כהן? יש לו פתאום איזה פרופלור בראש שהוא יודע לחשוב יותר
טוב מגפני?

היו"ר דוד ביטן:

לא. אנחנו שם לידו, בוועדה.

איתן כבל (המחנה הציוני):

מה, בגלל שהוא יתעסק עם רשות החשמל, יהיו לו כל הזמן אורות בראש? הוא יידע
לעשות את זה יותר טוב מגפני? מה העניין פה? האם יש חשש - - -

היו"ר דוד ביטן:

אני אסביר לך. כבר יודעים איך גפני חושב, אל י כהן עדיין לא.

איתן כבל (המחנה הציוני):

באמת? אני אגיד לך: עוד לא יודעים מה אמר לו שר האוצר להגיד בעניין הזה.
חלק מהעניין שנקבעות ועדות, הממשלה או חברי כנסת שמביאים, אתה לא מחלק את
הוועדות על פי העומד בראשן, גפני ברשותך, חלק מהסיפור זה לא מה חושב
היושב-ראש. איך ועדה מתנהלת בסופו של עניין. לכן אני אומר לכם. אני אומר את
זה גם לך, אתה הצבעת – בשונה ממך, אני אצביע אתך. אני יודע שאתה כבול - - -

היו"ר דוד ביטן:

אבל אין לו זכות הצבעה בכלל. מה תצביע אתו? לך אין זכות הצבעה ולו אין
זכות. גפני, לו אין זכות הצבעה ולך אין זכות הצבעה, והוא מצביע אתך. אתה
מבין? באמת.

איתן כבל (המחנה הציוני):

גפני, אם אייכלר הוא העניין, אני אתך.

ישראל אייכלר (יהדות התורה):

מה זאת אומרת? תסביר.

איתן כבל (המחנה הציוני):

אני אגיד לך, אני ליטאי, לא חסיד.

היו"ר דוד ביטן:

אייכלר, אתה נגד סתימת פיות. תראה מה עשית - - -

איתן כבל (המחנה הציוני):

לכן אני אומר לכם, זה כבר לא עניין שלנו - - -

ישראל אייכלר (יהדות התורה):

אני עשיתי? לא, אתם עשיתם.

היו"ר דוד ביטן:

אנחנו תמכנו.

איתן כבל (המחנה הציוני):

בזכותו, נקדימון בחייו לא הוזכר כמו שהוזכר - - -

היו"ר דוד ביטן:

נכון. עשה לו טובה. סוף-סוף הוא התנער מביבי, אתה מבין? אחרת הוא היה תחת
הסינר שלו, מה אתה רוצה?

איתן כבל (המחנה הציוני):

של מי?

היו"ר דוד ביטן:

של אקוניס.

איילת נחמיאס ורבין (המחנה הציוני):

לא. אתה מדבר על אקוניס והוא מדבר על נקדימון.

איתן כבל (המחנה הציוני):

לא. אקוניס עדיין לא יצא. הוא באימוני רחיפה.

היו"ר דוד ביטן:

למה? הוא כבר שלח מכתב.

איתן כבל (המחנה הציוני):

מכתב, זה אומר שהוא ככה מנסה לצאת מתוך הקן.

אורן אסף חזן (הליכוד):

סימולציה.

היו"ר דוד ביטן:

עכשיו אולי יש לו סיכוי להחליף את דני דנון באו"ם.

איתן כבל (המחנה הציוני):

אני חושב שנצביע בעד שזה יישאר בוועדת הכספים.

היו"ר דוד ביטן:

אין בעיה. אבל אמרתי שלך אין זכות הצבעה ולו אין זכות הצבעה.

איתן כבל (המחנה הציוני):

יש לי.

היו"ר דוד ביטן:

אין לך.

קריאות:

- - -

איתן כבל (המחנה הציוני):

דוד, הבנתי את זה מההתחלה ומחלתי לך על הטעות הזאת מההתחלה.

מרב מיכאלי (המחנה הציוני):

איתן כבל מצביע היום - - -

היו"ר דוד ביטן:

אתה במקום - - -

איתן כבל (המחנה הציוני):

גאון, גאון.

היו"ר דוד ביטן:

אתה במקום הבית הפלסטיני.

איתן כבל (המחנה הציוני):

גאון.

אורן אסף חזן (הליכוד):

אדוני היושב-ראש, לי יש זכות הצבעה ואני גם בעד ועדת הכספים. אתה רוצה שאני
אנמק?

היו"ר דוד ביטן:

אתה יכול להיות בעד בפה, לא בהצבעה.

אורן אסף חזן (הליכוד):

גם באצבע.

איילת נחמיאס ורבין (המחנה הציוני):

דוד, בקשתי זכות דיבור כל כך יפה.

אורן אסף חזן (הליכוד):

אני בעד גם באצבע.

היו"ר דוד ביטן:

לא, לא.

אורן אסף חזן (הליכוד):

היועץ המשפטי לא אישר לשים פה בובות עם מנואלה. אני מצביע - - -

איתן כבל (המחנה הציוני):

למה? כבר קודם הראית את זה.

אורן אסף חזן (הליכוד):

לא. האמנתי שצריך להעביר לרפורמות והסברתי גם למה.

היו"ר דוד ביטן:

אורן, בוא תשב לידי. בוא.

ישראל אייכלר (יהדות התורה):

אני רוצה רשות דיבור.

היו"ר דוד ביטן:

כן, אייכלר.

ישראל אייכלר (יהדות התורה):

קודם ביקשה איילת.

היו"ר דוד ביטן:

בבקשה, איילת.

איילת נחמיאס ורבין (המחנה הציוני):

אני לא מבינה מה קורה פה.

היו"ר דוד ביטן:

לא שמתי לב שהצבעת. גם מיכאלי לפניך, אייכלר.

איילת נחמיאס ורבין (המחנה הציוני):

אני חתומה וחותמת בשתי ידיים על הרפורמה בנושא הלוואות חוץ בנקיות. חתומה
עם חבר הכנסת אלי כהן על הצעת החוק שהוא הגיש בנושא. אני חושבת שהיא הצעת
חוק חשובה. אני חושבת - - -

מרב מיכאלי (המחנה הציוני):

אורן חזן - - -

איילת נחמיאס ורבין (המחנה הציוני):

חבר הכנסת חזן, אתה מפריע לי, אבל ממש.

מרב מיכאלי (המחנה הציוני):

ממש, ממש.

היו"ר דוד ביטן:

חזן - - -

אורן אסף חזן (הליכוד):

- - - אם אני לא אהיה אז אני מצביע נגד ועוד מילה אני גם אצביע נגד התקציב.

היו"ר דוד ביטן:

מספיק כבר, נודניק.

אורן אסף חזן (הליכוד):

האיומים האלה לא עובדים.

היו"ר דוד ביטן:

שב, שב.

אורן אסף חזן (הליכוד):

זו פוליטיקה ישנה, צחי. צי, זאת פוליטיקה ישנה. בוא תראה שאני מצביע נגד.
מה זה כל היום איומים?

צחי הנגבי (הליכוד):

ביטן, תעבור להצבעה.

היו"ר דוד ביטן:

רגע, רגע. רוצים לדבר, איך אני אעבור להצבעה.

אורן אסף חזן (הליכוד):

אני אצביע נגד.

צחי הנגבי (הליכוד):

נראה אותך.

אורן אסף חזן (הליכוד):

אתה תראה אותי. אתה תראה אותי.

היו"ר דוד ביטן:

מספיק, תפסיקו.

כן, איילת. תראי איזה בלגן - - -

אורן אסף חזן (הליכוד):

משחקי אגו לא - - - אדוני, יושב-ראש הקואליציה.

איילת נחמיאס ורבין (המחנה הציוני):

ברור. לאן שאני הולכת יש בלגן.

היו"ר דוד ביטן:

די. די כבר.

מכלוף מיקי זוהר (הליכוד):

- - -

היו"ר דוד ביטן:

אני הבנתי אותו. אני אתפוס לו את היד.

איילת, בבקשה.

איילת נחמיאס ורבין (המחנה הציוני):

יש בעיות בללה-לנד.

אורן אסף חזן (הליכוד):

שום בעיות. יש עניינים עקרוניים, אין בעיות.

היו"ר דוד ביטן:

די כבר, תירגע.

אורן אסף חזן (הליכוד):

- - - וזה לא יעבור - - - נגמר הסיפור.

היו"ר דוד ביטן:

כן, בבקשה.

אורן אסף חזן (הליכוד):

אני לא אהיה בשום ועדה ואני אצביע נגד. צחי, אתה רק מחמיר את מצבך. בסדר,
תצחק.

היו"ר דוד ביטן:

די כבר.

אורן אסף חזן (הליכוד):

- - - הוא ימשיך, הוא ימשיך?

היו"ר דוד ביטן:

- - - תירגע.

אורן אסף חזן (הליכוד):

גם על מתווה הגז - - -

היו"ר דוד ביטן:

בסדר, אין בעיה. אל תשכח, נובל אנרג'י מכינים תביעה. שלא יתבעו אותך.

איילת נחמיאס ורבין (המחנה הציוני):

חברים, אני לא מדברת יותר עם אנשים. מדברים מאחורי חברי הכנסת ומפריעים כל
הזמן. אני לא מדברת. אתה תשמור על זכות הדיבור שלי.

היו"ר דוד ביטן:

אני שומר.

איילת נחמיאס ורבין (המחנה הציוני):

לא. אני מבקשת סליחה. אנשי האוצר, תודה רבה. אפשר את תשומת הלב שלכם אולי?
מספיק.

היו"ר דוד ביטן:

רבותי, שזאת תצא החוצה, בבקשה. אמרתי לכם לא לדבר, נכון? בבקשה, הנה הגנתי
על זכות הדיבור שלך.

איילת נחמיאס ורבין (המחנה הציוני):

כשחברת הכנסת ביקשה כל כך יפה, אף אחד לא הקשיב לה. אז כנראה שצריך לצעוק.
אני מאוד משתדלת לא לצעוק.

היו"ר דוד ביטן:

יש לך סיכוי להיות בליכוד.

איילת נחמיאס ורבין (המחנה הציוני):

חבר הכנסת ביטן, ידידי, אני אומרת את זה לא בציניות, מדובר ברפורמה חשובה
מאוד-מאוד, בל מה שאתם עושים פה, ואני אמרתי את זה ליעל מבורך קודם, זה
חוכא ואטלולא מהדבר הזה. איזה מין דבר הזוי ואין שום סיבה בעולם.

אני אומרת שאני בעד הרפורמה. זה לא יכול להיות בוועדת כספים. חבר הכנסת
גפני, גם את תשומת הלב שלך אני מצפה לקבל עכשיו. לא יכול להיות שדקה קודם
אתה תצביע – סליחה, לא אתה אלא סיעתך – מטעמים כאלה ואחרים, כשלא נוח לכם
אז אתם מצביעים בעד העברת הדיון ברשות החשמל לוועדת אלי כהן, ועדת
הרפורמות, שהיא לא רפורמות - - - ממשיכים לבנות לנו תלאי על תלאי ולגו על
לגו.

לא יכול להיות שאתם, עם כל הכבוד, תעשו מאתנו צחוק ואחר כך תצפו שאנחנו
נתמוך בכם. אנחנו נתמוך בכם עניינית. אנחנו חייבים לתמוך במהלך שזה יעבור
לוועדת כספים. אבל אני מצפה מכם, למרות כל ההסכמות, להיות ענייניים באותה
מידה. לכן, כשהגשתי רביזיה בנושא רשות החשמל, אני מצפה מכם לתמוך ברביזיה.
תודה רבה.

היו"ר דוד ביטן:

אבל את לו צריכה לכעוס.

איילת נחמיאס ורבין (המחנה הציוני):

אני כועסת, אדני יושב-האש, כי זאת ישיבה חשובה. אנשים חושבים שהכול הצחוקים
ומסחרה אם זו מילה אחת או שתי מילים, וגם אני קצת שותפה לעניין, אהל אני
אומרת לכם שמדובר בדברים רציניים. לא יכול היות - - -

היו"ר דוד ביטן:

אוקיי, הבנו, הבנו.

איילת נחמיאס ורבין (המחנה הציוני):

בפעם הבאה אני אבקש – אני מאוד אוהבת שהיועצים נמצאים כאן ואני גם קשובה
להם, אבל אם זה יתנהל בצורה כזאת, אני אדרוש ישיבה רק עם חברי כנסת. תודה
רבה.

היו"ר דוד ביטן:

נשקול את העניין שהצעת.

מרב מיכאלי (המחנה הציוני):

אני מודה לחברתי איילת על השקו שהשתרר כאן לפחות עכשיו.

היו"ר דוד ביטן:

היא דאגה לך.

ישראל אייכלר (יהדות התורה):

נגד ההשתקה.

מרב מיכאלי (המחנה הציוני):

אני רוצה להגיד, אדוני, ברצינות, איזו הצדקה יש בעצם לקיומה של הוועדה
המכונה "ועדת אלי כהן", באמת? מה, ועדת הכלכלה לא יודעת לעשות את עבודה?
ועדת הכספים לא יודעת לעשות את עבודתה? ועדת העבודה, הרווחה והבריאות - - -

היו"ר דוד ביטן:

הסברתי את זה בדיון הקודם.

מרב מיכאלי (המחנה הציוני):

לא בכדי קוראים לה כל 10 דקות בשם אחר ובעצם קוראים לה "ועדת אלי כהן", כמו
שלוועדת רשות השידור אפשר היה לקרוא "ועדת צחי הנגבי", משום שהדבר היחידי
שהיא באה לשרת זה את צרכיו של השר הממונה על העסק הספציפי שהוא רוצה
להעביר.

היו"ר דוד ביטן:

עובדה שלא שירתה. עובדה.

מרב מיכאלי (המחנה הציוני):

עובדה של שירתה? אי אפשר להגיד את הדבר הזה וראינו את זה בהצבעה במליאה
ברגע האחרון.

היו"ר דוד ביטן:

עשינו המון תיקונים וגם את הסעיף האחרון שהעברנו, הוא גם רוצה לבטל אותו.

מרב מיכאלי (המחנה הציוני):

אבל אדוני, כנסת ישראל פעולת, ברוך השם, מאז קום המדינה בהצלחה יתרה עם
הוועדות הסטטוטוריות, עם הצוותים המקצועיים שמתמקצעים – המילה שהשתמשת בה
קודם באופן לא רלוונטי – יודעים לעשות את העבודה.

היו"ר דוד ביטן:

אז הם עוברים.

מרב מיכאלי (המחנה הציוני):

אז הם לא צריכים לעבור כי הם נמצאים בוועדה הרלוונטית, אם זה ועדת הכלכלה
ואם זאת ועדת הכספים. הם לא צריכים לעבור, הם לא אמורים להתנייד. יש ועדות
אד הוק שבאות לשרת עניין מסוים. כמו שזה לא היה בסדר בעניין רשות החשמל, זה
לא בסדר בעניין הזה. זה לא רציני. אדוני היושב-ראש, זאת עבודה לא רצינית.

היו"ר דוד ביטן:

אייכלר, בבקשה.

ישראל אייכלר (יהדות התורה):

אדוני היושב-ראש, אני מסכים בהחלט עם העיקרון שוועדות הכנסת הסטטוטוריות
יכולות וצריכות לכסות וכל הסיפור הזה של ועדת אלי כהן הוא סיפור לא
מהסטנדרט של הכנסת. יש הצדקה לדברים שהם רפורמה ושינוי שצריכים לשבת ימים
ולילות והוועדות הסטטוטוריות לא רגילות לזה, לעשות איזו ועדה מיוחדת למושא
מסוים, כמו למשל ועדת רשות השידור של צחי הנגבי. אבל הלוואות בנקאיות או
חוץ בנקאיות זה תיקון חשוב מאוד - - -

איילת נחמיאס ורבין (המחנה הציוני):

ורשות החשמל לא, הרב אייכלר?

ישראל אייכלר (יהדות התורה):

את יודעת מה, לצורך הפרוטוקול, גם רשות החשמל, אם זה לא רפורמה דרמטית זה
היה צריך להיות בוועדת הכלכלה.

איילת נחמיאס ורבין (המחנה הציוני):

היא רפורמה מאוד חשובה.

ישראל אייכלר (יהדות התורה):

אם היא רפורמה וצריך לבנות בניין חדש, אז כבר מעדיפים ועדת אחרת.

איילת נחמיאס ורבין (המחנה הציוני):

לא רוצים לבנות בניין חדש. צריך לאגן את הסמכויות - - -

מרב מיכאלי (המחנה הציוני):

- - - ממש לא מצדיק - - -

ישראל אייכלר (יהדות התורה):

יכול להיות. אבל בוודאי - - -

איילת נחמיאס ורבין (המחנה הציוני):

הניסיון להצדיק עכשיו את ההצבעה שלכם בנושא של רשות החשמל לא מקובל עלי.

ישראל אייכלר (יהדות התורה):

לא, אל. אני לא מצדיק. את יודעת למה הצבעתי עם הקואליציה – כי אני
בקואליציה.

איילת נחמיאס ורבין (המחנה הציוני):

אני מצפה ממך לתמוך בי ברביזיה.

היו"ר דוד ביטן:

עכשיו את מפריעה לו.

איילת נחמיאס ורבין (המחנה הציוני):

אני מתנצלת על כך. אבל - - -

ישראל אייכלר (יהדות התורה):

אני בעד ריבוי דעות. היא יודעת שאני בעד ריבוי דעות, אנחנו לא רוצים לשמוע
רק קול אחד, אז אם אני מדבר אז היא משמיעה קול נוסף, זה בסדר גמור.

איילת נחמיאס ורבין (המחנה הציוני):

הרב אייכלר - - -

מרב מיכאלי (המחנה הציוני):

בעיקר קולות של נשים אתה רוצה לשמוע, כן.

ישראל אייכלר (יהדות התורה):

את שוב עושה אפליה בין נשים לגברים. אסור לעשות אפליה - - -

איתן כבל (המחנה הציוני):

אם הייתה מוסיקה ברקע, היה אסור לו לשמוע את זה.

ישראל אייכלר (יהדות התורה):

רבותי, העניין של ההלוואות מגופים חוץ בנקאיים הוא סעיף חשוב אבל הוא לא
מצדיק שום ועדה מיוחדת בשביל זה. זה דבר פשוט, עבודה שוטפת של ועדת הכספים.
הוא עושה דברים הרבה יותר מורכבים. זה לא מורכב.

מרב מיכאלי (המחנה הציוני):

- - - מר אייכלר, את ההיגיון. כשזה ועדה של חבר המפגה שלך זה לא מצדיק.
כשזה ועדה של חבר כנסת ממפלגה אחרת זה מצדיק - - -

ישראל אייכלר (יהדות התורה):

אמרתי לך שמבחינה הגיונית הוא צודק.

מרב מיכאלי (המחנה הציוני):

אז לא יכול להיות.

איילת נחמיאס ורבין (המחנה הציוני):

לא יכול להיות, הרב אייכלר.

היו"ר דוד ביטן:

רבותי, אתם רואים? אנחנו נותנים לכם גם להפריע, אין שום בעיה.

מרב מיכאלי (המחנה הציוני):

אנחנו לא מפריעות - - - בכל הכבוד.

איילת נחמיאס ורבין (המחנה הציוני):

לא, זה לא אותו דבר. זה לא אותו דבר, היושב-ראש.

היו"ר דוד ביטן:

נכון. אלה שבחוץ לא יכולים להיכנס. זה נכון. מכיוון שזה הסעיף האחרון לפני
הדיון הרביזיות – אין לנו יותר סעיפים – אני רק רוצה לפני זה לפרט: יש לנו
רביזיה על הפחתת עלויות ניהול המוצר הפנסיוני; רביזיה על רפורמת הקורנפלקס;
רביזיה על צמצום הזכויות לדמי אבטלה לצעירים, על הפיצול שלה.

משה גפני (יהדות התורה):

רגע, הרביזיה על הקורנפלקס ירדה.

היו"ר דוד ביטן:

עוד לא ירדה. בינתיים אני אומר מה הרביזיות שאני יודע עליהן. יש לנו רביזיה
על סעיף 19 שהעברנו לוועדת העבודה והרווחה במקום לכספים. רק על זה הרביזיה,
נכון? רק על העניין הזה. על קנס גרעון יש רביזיה. ואתם אמרתם שגם על הנושא
של העברת רשות החשמל לכלכלה. עכשיו אני מבקש 5 דקות התייעצות קואליציונית.

מרב מיכאלי (המחנה הציוני):

בהצלחה לקואליציה בהתייעצות. הלוואי ותהיה בשום שכל.

(הישיבה נפסקה בשעה 10:50 ונתחדשה בשעה 11:10.)

היו"ר דוד ביטן:

טוב, רבותי, אפשר לשבת. איפה זוהר, נכנס? איפה פולקמן? אני רוצה לסיים. אני
מבקש הצבעה שמית. חזן, אחרי שעשית את הבלגן הלאומי שלך, אפשר להמשיך?

אורן אסף חזן (הליכוד):

אנחנו פה נמצאים בשביל הציבור.

היו"ר דוד ביטן:

על הבנקאות אני רוצה הצבעה שמית, בבקשה.

אורן אסף חזן (הליכוד):

למה שמית?

היו"ר דוד ביטן:

ככה אני רוצה.

איילת נחמיאס ורבין (המחנה הציוני):

דוד, חזרנו והרעש חזר להיות כמו שהיה.

היו"ר דוד ביטן:

רבותי, מספיק. ההצעה שלי היא להעביר את הסעיף הזה לוועדה בראשות אלי כהן.

היועץ המשפטי לכנסת איל ינון:

בואו נדבר באופן מסודר כדי שיהיה בפרוטוקול. על איזה סעיף אנחנו מדברים?

היו"ר דוד ביטן:

סעיף 16. הלוואות מגופים חוץ בנקאיים.

היועץ המשפטי לכנסת איל ינון:

פרק ט', בנקאות. עמוד 5 בטבלה.

היו"ר דוד ביטן:

ההצעה שלי היא להעביר את זה לוועדה בראשות אלי כהן. באותה נשימה שינינו את
שמה, אז אין בעיה.

איילת נחמיאס ורבין (המחנה הציוני):

סליחה, היושב-ראש ביטן, יש לי בקשה. בתוך הדיון הזה – הרבה גפני, אתה אתי,
בבקשה?

משה גפני (יהדות התורה):

כל הזמן.

איילת נחמיאס ורבין (המחנה הציוני):

יופי. בתוך הדיון הזה, עם כל הכבוד, בגלל שמדובר באיזושהי רפורמה מאוד-מאוד
ספציפית שבאופן מובהק קשורה לוועדת כספים, אני מבקשת לשמוע שהיועץ המשפטי
לכנסת מצדיק את העברת הרפורמה הזאת לוועדת אלי כהן.

היו"ר דוד ביטן:

את אומרת לו גם מה להגיד?

ינון מגל (הבית היהודי):

מה זה להצדיק? היועץ המשפטי צריך לקבוע אם דבר הוא חוקי או לא.

איילת נחמיאס ורבין (המחנה הציוני):

צריך להצדיק משפטית.

ינון מגל (הבית היהודי):

מה, זה עניין ערכי? מה הקשר?

היו"ר דוד ביטן:

ואם הוא לא רוצה להצדיק?

ינון מגל (הבית היהודי):

היועץ המשפטי קובע לנו?

איתן כבל (המחנה הציוני):

לא ניסחת, לדעתי - - -

איילת נחמיאס ורבין (המחנה הציוני):

אני מודה לחברי.

היו"ר דוד ביטן:

אין בעיה שלפני ההצבעה היועץ המשפטי יאמר את דעתו.

ינון מגל (הבית היהודי):

או שהיועץ המשפטי יחליט וזהו. שהוא יצביע.

איילת נחמיאס ורבין (המחנה הציוני):

חבר הכנסת מגל, הסכמתי לתת לאיתן כבל לפרשן אותי, לא לך.

היו"ר דוד ביטן:

בבקשה, היועץ המשפטי, תתייחס להצעת היושב-ראש להעביר את הסעיף הזה, הלוואות
בגופים חוץ בנקאים, לוועדה בראשות אלי כהן, ששינינו את שמה בהצבעה הקודמת.
בבקשה. היה כבר דיון, לא יהיה עוד פעם דיון.

איילת נחמיאס ורבין (המחנה הציוני):

אני יודעת שוועדת הכנסת יכולה לאשר העברה לכל ועדה.

מרב מיכאלי (המחנה הציוני):

אני מבינה שיש סולחה בליכוד. ברכות.

אורן אסף חזן (הליכוד):

סבתא שלי, שתחיה, אומרת: שני אחים רבים בתוך כוס זכוכית, הכוס לא נשברת.

איילת נחמיאס ורבין (המחנה הציוני):

אני אאמץ את דבריה של סבתא שלך כשיהיה לי נוח.

היו"ר דוד ביטן:

בסדר, אבל בינתיים אתם רבים בתוך כוס קרטון.

מרב מיכאלי (המחנה הציוני):

שתפו אותנו, היינו - - - שתפו אותנו גם בסולחה.

אורן אסף חזן (הליכוד):

אם לא היה לפרוטוקול, הייתי אומר משהו אחר.

איילת נחמיאס ורבין (המחנה הציוני):

- - -

היו"ר דוד ביטן:

איילת, אני אקרא אותך לסדר.

יואב קיש (הליכוד):

ביקשת תשובה מהיועץ המשפטי, אז תנו לו לדבר בבקשה.

היו"ר דוד ביטן:

דרך אגב, מי שמוציאים אותו מקבל פרסומת. את רוצה – אני כל פעם אוציא - - -

איתן כבל (המחנה הציוני):

לא. זה רק אצל סלומינסקי.

איילת נחמיאס ורבין (המחנה הציוני):

על דבר עקרוני. תוציא אותי על משהו עקרוני.

היו"ר דוד ביטן:

זה עקרוני. עקרוני, הנושא הזה.

היועץ המשפטי לכנסת איל ינון:

ברור שחבר הכנסת גפני צודק - - -

משה גפני (יהדות התורה):

רגע, רגע, רגע, אני מבקש להיות בשקט – היועץ המשפטי אמר שאני צודק.

איילת נחמיאס ורבין (המחנה הציוני):

עכשיו אתה רוצה שקט? גפני, אנחנו מבקשים ממך שקט עכשיו. אני רוצה לשמוע את
היועץ המשפטי.

היועץ המשפטי לכנסת איל ינון:

אני אחזור על הדברים למען חבר הכנסת גפני. ברור שחבר הכנסת גפני צודק ונושא
מספר 16, הלוואות מגופים חוץ בנקאיים, אמור להגיע לוועדת הכספים על פי
תקנון הכנסת ועל פי התקדימים, ואני לא מתכוון להצדיק או לא להצדיק החלטה
אחרת שתתקבל בוועדה, אבל יחד עם זאת יש לוועדה סמכות לעביר את זה גם לוועדה
המיוחדת בראשות אלי כהן. אבל מבחינה עניינית, מבחינת תקנון הכנסת, הוועדה
המיועדת היא ועדת הכספים.

היו"ר דוד ביטן:

טוב, הצבעה שמית, בבקשה.

אתי בן יוסף:

(קוראת בשמות חברי הכנסת)

דוד ביטן - בעד

יואב קיש - בעד

צחי הנגבי - בעד

אברהם נגוסה - בעד

אורן חזן - בעד

היו"ר דוד ביטן:

מה קרה? הקול שלך נסגר?

אורן אסף חזן (הליכוד):

בלי מחאה.

איתן כבל (המחנה הציוני):

האמת, בהצבעה הזאת הם יכולים באמת לענות בלחש.

אתי בן יוסף:

(קוראת בשמות חברי הכנסת)

מיקי זוהר - בעד

מרב מיכאלי - נגד

איילת ורבין - נגד

איתן כבל, מצביע במקום יואל חסון.

איתן כבל - נגד

איימן עודה - אינו נוכח

אחמד טיבי -

אחמד טיבי (הרשימה המשותפת):

אני שוקל.

אתי בן יוסף:

לחכות לסוף ההצבעה?

היו"ר דוד ביטן:

תגיד לי, טיבי - - -

אחמד טיבי (הרשימה המשותפת):

כאות מחאה על התנהגות מפלגת העבודה ביומיים האחרונים - - -

אתי בן יוסף:

אני לא רושמת את זה בהצבעה.

מרב מיכאלי (המחנה הציוני):

מה?

היו"ר דוד ביטן:

לא משנה, הוא מנמק.

איתן כבל (המחנה הציוני):

טיבי, תפסיק לכדרר - - -

אורן אסף חזן (הליכוד):

זה כאות מחאה לא כאות ה-900 מיליון שקל.

היו"ר דוד ביטן:

למה אתה חייב לדבר כל פעם, תגיד לי?

אחמד טיבי (הרשימה המשותפת):

אני נגד.

היו"ר דוד ביטן:

תגיד לי, בדקת אותו באמת בישיבה הקודמת?

איילת נחמיאס ורבין (המחנה הציוני):

לא. ראיתי שהוא לא בדק אותו באמת.

היו"ר דוד ביטן:

תבדוק לו את הראש, לא הבטן.

אתי בן יוסף:

(קוראת בשמות חברי הכנסת)

קארין אלהרר - נגד

קארין אלהרר מצביעה במקום שי פירון.

היו"ר דוד ביטן:

נגד, קארין?

קארין אלהרר (יש עתיד):

נגד.

אתי בן יוסף:

(קוראת בשמות חברי הכנסת)

רועי פולקמן - בעד

ינון מגל - בעד

יואב בן צור - בעד

רוברט אילטוב - אינו נוכח

ישראל אייכלר -

משה גפני (יהדות התורה):

אני במקומו.

היו"ר דוד ביטן:

מה אתה מצביע, גפני?

משה גפני (יהדות התורה):

בעד.

היו"ר דוד ביטן:

או, רואים?

איילת נחמיאס ורבין (המחנה הציוני):

אני לא מאמינה. סליחה רגע. אני מבקשת את רשות הדיבור.

היו"ר דוד ביטן:

איך את יכולה? נגמרה ההצבעה.

משה גפני (יהדות התורה):

מה שאת הולכת להגיד, את צודקת.

אתי בן יוסף:

10 בעד, 5 נגד.

היו"ר דוד ביטן:

עכשיו השעה 11:15, בשעה 11:45 - - -

משה גפני (יהדות התורה):

רגע. אני מבקש רביזיה על בסעיף 22 בעמוד 13.

היו"ר דוד ביטן:

על מה אתה מבקש רביזיה?

איילת נחמיאס ורבין (המחנה הציוני):

שיקול דעת חברי הכנסת. אני מבקשת שד"ר טיבי יבדוק את חבר הכנסת גפני.

היו"ר דוד ביטן:

אתה רוצה רביזיה על 13?

משה גפני (יהדות התורה):

על סעיף 22 בעמוד 13.

היו"ר דוד ביטן:

מה הרביזיה?

משה גפני (יהדות התורה):

אני רוצה להעביר את זה לוועדת הכספים.

היו"ר דוד ביטן:

רבותי, אני אגיד מה הרביזיות: הפחתת עלויות ניהול המוצר הפנסיוני; רפורמת
הקורנפלקס; צמצום הזכאות לדמי אבטלה לצעירים עד גיל 35; סעיף 19, העברנו
לוועדת העבודה והרווחה, דרשו על זה רביזיה.

משה גפני (יהדות התורה):

למה?

היו"ר דוד ביטן:

פולקמן ביקש, הוא יסביר את זה.

משה גפני (יהדות התורה):

ביקשת - - -

רועי פולקמן (כולנו):

זה סוכם - - -

משה גפני (יהדות התורה):

זה כבר סוכם.

היו"ר דוד ביטן:

אז שיסיר. אני בינתיים אומר מה הרביזיות. קנס גרעון, רביזיה.

משה גפני (יהדות התורה):

אין בעיה, אתם יכולים להעביר את זה אלי. זה יידון, בעזרת השם, בראש השנה
הבא. אין בעיה. נקבע שזה בוועדת העבודה והרווחה, אני אקבל החמרות כל
הזמן - - -

איילת נחמיאס ורבין (המחנה הציוני):

למה? רציתי להעביר אליך הלוואות חוץ בנקאיות ואתה הצבעת בעד עכשיו.

משה גפני (יהדות התורה):

אני אתך. אני אתך ומצביע נגדך, תראי איזה גולם.

היו"ר דוד ביטן:

קנס גרעון, רביזיה.

מרב מיכאלי (המחנה הציוני):

ולא בפעם הראשונה ולא האחרונה, לצערי.

היו"ר דוד ביטן:

קנס גרעון, רביזיה; רשות החשמל, רביזיה; עכשיו התווסף גם סעיף 22 בעמוד 13.
רשמתם את כל הרביזיות. אלה הרביזיות שיידונו ב-11:45. מי שרוצה להסיר –
יסיר בישיבה.

קארין אלהרר (יש עתיד):

לא מסירים.

משה גפני (יהדות התורה):

אז מה עכשיו? מה הולך.

היו"ר דוד ביטן:

על הבנקאות אין רביזיה.

איילת נחמיאס ורבין (המחנה הציוני):

מה זאת אומרת?

היו"ר דוד ביטן:

הגשת?

איילת נחמיאס ורבין (המחנה הציוני):

על הלוואות חוץ בנקאיות – אוטומטית.

היו"ר דוד ביטן:

לא אמרת. אז גם עלזה. אין בעיה. אין לנו בעיה, בין כה וכה מתכנסים. לא נריב
על זה.

הישיבה ננעלה בשעה 11:45.
