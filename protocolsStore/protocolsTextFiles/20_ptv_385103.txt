הכנסת העשרים

מושב שלישי

פרוטוקול מס' 1

מישיבת הוועדה המשותפת לוועדת הכלכלה ולוועדת הכנסת

לדיון בהצעת חוק השידור הציבורי הישראלי (תיקון), התשע"ז–2017

יום שלישי, כ"ט בניסן התשע"ז (25 באפריל 2017), שעה 16:15

סדר-היום:

דיון בהצ"ח השידור הציבורי הישראלי (תיקון מס' 7) (דחיית יום התחילה),
התשע"ז–2017 (מ/1131).

נכחו:

חברי הוועדה:

דוד ביטן – היו"ר

יואב קיש – מ"מ היו"ר

איתן כבל – מ"מ היו"ר

שולי מועלם רפאלי – מ"מ היו"ר

רוברט אילטוב

יעקב אשר

יואב בן צור

מכלוף מיקי זוהר

איילת נחמיאס ורבין

יוסי יונה

רועי פולקמן

עיסאווי פריג'

נורית קורן

חברי הכנסת:

קארין אלהרר

יגאל גואטה

יעל גרמן

אורן אסף חזן

שלי יחימוביץ

אורלי לוי אבקסיס

מיכאל מלכיאלי

אברהם נגוסה

מיקי רוזנטל

מוזמנים:

  ------------------------------------------------------------------------
  שלמה פילבר      –   מנכ"ל משרד התקשורת
  --------------- --- ----------------------------------------------------
  רן שטרית        –   משרד התקשורת

  ברוריה מנדלסון  –   משרד התקשורת

  שי באבד         –   מנכ"ל משרד האוצר

  אסף וסרצוג      –   משרד האוצר

  ברוך לוברט      –   משרד האוצר

  גיל עומר        –   יו"ר, תאגיד השידור הציבורי

  אלדד קובלנץ     –   מנכ"ל, תאגיד השידור הציבורי

  עומר בן רובי    –   מנהל רשת ב', תאגיד השידור הציבורי

  רן היילפרן      –   סמנכ"ל כספים ותפעול, תאגיד השידור הציבורי

  מוריה דביר      –   עורכת חדשות בחטיבת הדיגיטל, תאגיד השידור

  תומר שלפניק     –   עורך חדשות בחטיבת הדיגיטל, תאגיד השידור

  משה שגב         –   ועד הגג של עובדי רשות השידור

  שלמה אברהם      –   ועד משולב, רשות השידור

  רפי יששכר       –   ועד משולב, רשות השידור

  תמנה עורב       –   יו"ר ועד האקדמאים, רשות השידור

  אליעזר וחנונו   –   מבקר פנימי מוסמך ונציג עובדי רשות השידור בוועדות
                      הכנסת

  נורית אליהו     –   מלבישה, רשות השידור

  זיו מאור        –   עו"ד, מנכ"ל האגודה "זכות הציבור לדעת"

  יאיר טרצ'יצקי   –   יו"ר, ארגון העיתונאים

  משה רונן        –   ארגון העיתונאים

  ליאור תמם       –   מנכ"ל איגוד התסריטאים, ארגוני יוצרים ומבצעים

  נתי טוקר        –   "דה מרקר"

                      
  ------------------------------------------------------------------------

ייעוץ משפטי:

אביטל סומפולינסקי

מנהלת הוועדה:

עידית חנוכה

רישום פרלמנטרי:

רונית יצחק

קובי סימן טוב

אירית שלהבת

דיון בהצ"ח השידור הציבורי הישראלי (תיקון מס' 7) (דחיית יום התחילה),
התשע"ז–2017 (מ/1131)

היו"ר דוד ביטן:

רבותי, אני פותח את הישיבה בהצ"ח השידור הציבורי הישראלי (תיקון מס' 7)
(דחיית יום התחילה), התשע"ז–2017. מנכ"ל משרד התקשורת, תסביר לנו את החוק,
למה הכוונה פה, תציג את העניין.

שלמה פילבר:

אני מעריך שאני חושף לראשונה את מה שאף אחד לא ידע עד היום, אז אני אעשה את
זה בקצרה.

קארין אלהרר (יש עתיד):

אבל באמת תחשוף.

שלמה פילבר:

החוק הזה שהונח היום על שולחן הוועדה הוא בעצם שלב טכני קצר, בהמלצת היועץ
המשפטי לממשלה ובהסכמה של הגורמים שטיפלו בנושא המרכזי, שעוד רגע נדבר
עליו. סוכם שכדי לבצע הליכי חקיקה מסודרים בהתאם למקובל, ובלי קיצורי דרך
ובלי קיצורי הנחה ודברים מהסוג הזה, נדרשת איזושהי תקופה של לפחות שבועיים.
במקור – שי באבד שותפי לעניין יגיע עוד כמה דקות – במקור דיברנו על 1
ביוני, בפועל בסוף מה שנקבע בחוק זה ה-15 בתקווה – זה מאוד מאתגר, אבל אני
מעריך שאנחנו יכולים להגיע לעניין הזה. 15 הימים האלה נדרשים על מנת להשלים
תיקון חקיקה אחר של תזכיר חקיקה שכבר נמצא בפרסום לציבור, והופץ בערב חג
הסוכות.

רן שטרית:

פסח.

שלמה פילבר:

סליחה, ערב חג הפסח, שם מופיע התיקון המהותי שאמור להיעשות בחוק השידור
הציבורי. אני מציע, גם בשביל הזמן של חברי הכנסת, שלא נפתח פה עכשיו את
הדיון המהותי.

היו"ר דוד ביטן:

אני לא יכול להגיד להם מה להגיד, אבל כל אחד בזמן שלו.

שלמה פילבר:

אני אומר מבחינתי לא להציג עכשיו, כי יהיה לנו דיון.

היו"ר דוד ביטן:

לדעתי, תהיה עוד ישיבה אחת. אם נספיק להעביר את החוק הזה, יהיו דיונים על
החוק השני.

קארין אלהרר (יש עתיד):

אם.

היו"ר דוד ביטן:

אמרתי אם, נכון. אני מעריך את האופוזיציה, מה את רוצה?

שלמה פילבר:

כרגע מבחינתנו מדובר בתיקון פשוט וקצר.

היו"ר דוד ביטן:

מה זה התיקון של הסכומים פה?

שלמה פילבר:

בגלל שמדובר על חלק משנה, ככל שהשנה מתקצרת או שנשארת יתרה אז הסכומים
משתנים. את הסכומים האלה אנחנו מתאמים וקבענו עם אגף התקציבים. זה הופיע
בתיקון האחרון, ובעצם יש פה רק התאמות של הסכומים.

יואב קיש (הליכוד):

מה המשמעות של עוד שבועיים בכסף? סדר גודל, לא על השקל.

שלמה פילבר:

האוצר יגיד.

יואב קיש (הליכוד):

האוצר, טוב.

קארין אלהרר (יש עתיד):

האם הסכמתם?

שלמה פילבר:

אני יכול להגיד שהייתה מחלוקת מלכתחילה, מלפני כמה וכמה חודשים, כמה העלות
של כל הגופים האלה, היה בזמנו בוועדת המנכ"לים. היו שתי הערכות שהפערים
ביניהם היו גדולים מאוד, וזה לא הוכרע.

היו"ר דוד ביטן:

האוצר תמיד מגזים בהערכות, אין מה לעשות.

אסף וסרצוג:

אנחנו מגזימים למטה.

היו"ר דוד ביטן:

הלוואי שהייתם מגזימים למטה הפעם.

קארין אלהרר (יש עתיד):

הסכמתם?

מיקי רוזנטל (המחנה הציוני):

אפשר לקבל תשובה מהאוצר כמה השבועיים האלו עולים?

אסף וסרצוג:

זה מופיע פה בהצעה, כ-17 מיליון.

קארין אלהרר (יש עתיד):

וגם אם הסכמתם.

יואב קיש (הליכוד):

השבועיים האלה עולים 17 מיליון. זאת אומרת, אם נרצה עוד שבועיים, כנראה שהם
יעלו קרוב ל-17 מיליון גם כן.

היו"ר דוד ביטן:

זאת ההערכה שלך. מה ההערכה שלך?

שלמה פילבר:

זה לא הערכה שלי. בזמנו כשעשינו איזושהי בדיקה במסגרת מה שהיה בזמנו בקיץ
ועדת המנכ"לים, ואחרי זה על בסיס המספרים שנבנו מלמטה למעלה, הלכנו גם
לרשות השידור וקיבלנו מספרים.

היו"ר דוד ביטן:

כמה הערכתם בזמנו? מה שמחייב את האוצר.

שלמה פילבר:

אנחנו מדברים על סדרי גודל של כארבעה מיליון שקל לחודש פעילות.

היו"ר דוד ביטן:

הבנתי. אחר כך ניכנס לזה.

קארין אלהרר (יש עתיד):

רגע. אגף תקציבים, אתם הסכמתם?

קריאות:

- - -

היו"ר דוד ביטן:

נמשיך ונחזור אליהם, רבותי, כשיבוא המנכ"ל.

שלמה פילבר:

אולי רק כדי לסבר את האוזן - - -

היו"ר דוד ביטן:

פילבר, שנייה. ניתן לח"כים לדבר. נחזור.

מיקי רוזנטל (המחנה הציוני):

צריך להסביר את זה. זה לא עניין – מיליון פה, מיליון שם, לכם אולי זה לא
כואב. לנו זה כואב מאוד.

קארין אלהרר (יש עתיד):

כן, בקטנה.

היו"ר דוד ביטן:

יש מחלוקת בין האוצר לתקשורת.

מיקי רוזנטל (המחנה הציוני):

אבל צריך להבין מה כלול בארבעה מיליון שלך ומה כלול ב-17 מיליון שלך.

איתן כבל (המחנה הציוני):

וממה נובע הפער.

שלמה פילבר:

מבחינת המדינה, כשמביאים הצעת חוק שיש לה עלויות, מי שאחראי עליה זה אגף
התקציבים, אז שאגף התקציבים יגידו.

אסף וסרצוג:

אנחנו לא מכירים בהערכות האחרות.

היו"ר דוד ביטן:

נתווכח אחר כך, הבנו את הבעיה.

קארין אלהרר (יש עתיד):

רגע. יש הסכמה על ה-15?

מיקי רוזנטל (המחנה הציוני):

על ה-17.

אסף וסרצוג:

הממשלה הסכימה ל-15.

היו"ר דוד ביטן:

על מה את מדברת?

מיקי רוזנטל (המחנה הציוני):

על ה-15 בחודש?

היו"ר דוד ביטן:

אתה לא יודע מה שהיא הגישה.

קריאות:

- - -

היו"ר דוד ביטן:

רבותי, שהעניין יהיה ברור. נדבר על העניין של התאריך, ובגלל שיש סיכום בין
שר האוצר לראש הממשלה, אני לא אשנה אותו בלי הסכמת שר האוצר. אבל תכ'לס,
התאריך הזה הוא בעייתי ביותר. זה ברור, אבל נדבר על זה. מי רוצה לדבר
ראשון? דברו ונראה מה המצב. יואב קיש, אתה רוצה לדבר?

יואב קיש (הליכוד):

אני רוצה לדבר כשמנכ"ל האוצר יהיה פה.

היו"ר דוד ביטן:

קארין, את רוצה לדבר?

קארין אלהרר (יש עתיד):

כן.

היו"ר דוד ביטן:

בבקשה. כמה דקות את רוצה?

קארין אלהרר (יש עתיד):

אהיה קצרה.

היו"ר דוד ביטן:

אפשר לעשות גם סיבוב שני אחר כך, אין שום בעיה. בבקשה.

קארין אלהרר (יש עתיד):

אני באמת אהיה קצרה. אני רק רוצה לומר שהחוק הזה לא ידע יום אחד של לשים
אותו על הפסים הישרים. זה התחיל מוועדת הנגבי, אחרי זה היו דיונים אצל
איתן, אנחנו מגיעים לכאן עם משברים קואליציוניים. מה לא. כאילו אין נושאים
במדינה הזאת.

אני באמת לא מצליחה להבין, אני גם לא מצליחה להבין מה יצא מכל הסיבוב הזה.
מה יצא? אני חייבת להודות שאחרי ששמעתי את ראש הממשלה אומר: אני רוצה לעזור
לעובדים, אמרתי לעצמי: ואללה, אולי באמת הוא רוצה לעזור לעובדים. ואז פתאום
קלטתי מה יצא מכל הסיבוב הזה. מה יצא? לא בא לו ברוך שי – לא פגשתי את האיש
מימי – כנראה שחיטטתם בפייסבוק.

היו"ר דוד ביטן:

אולי הוא פה, שידבר בשביל עצמו.

קארין אלהרר (יש עתיד):

אם הוא נמצא כאן, אז שלום.

היו"ר דוד ביטן:

הוא פה? ברוך שי פה?

קריאה:

מי זה?

היו"ר דוד ביטן:

הוא הגיש בג"ץ, אז הוא לא צריך לבוא לפה. כן, בבקשה, דברי.

קארין אלהרר (יש עתיד):

לא בא לו גיל עומר, לא בא לו אלדד קובלנץ, אז הוא המציא. פתאום חזרתם בכם.
הסרטון שלכם שעובדי הרשות הם "חמאס", הם כבר לא, אתם דואגים להם, עשיתם
טעות, רוצים סליחה ומחילה. אבל איפה דאגתם לעובדים?

רפי יששכר:

ואללה, דואגים לנו.

קארין אלהרר (יש עתיד):

נניח שאני זורמת. איפה הדאגה? איפה זה בא לידי ביטוי?

היו"ר דוד ביטן:

את דאגת לעובדים, אני מבין. לא טיפלת בחוק בכלל. בשם מי את מדברת? את בחוק
שלך פיטרת את כל העובדים מרשות השידור במחי יד, אז מה?

מיקי רוזנטל (המחנה הציוני):

זה היא הביאה את החוק? די כבר.

קריאה:

באבחת קולמוס.

היו"ר דוד ביטן:

ואת תוקפת אותנו?

קארין אלהרר (יש עתיד):

אמרת שאתה לא מפריע לי.

היו"ר דוד ביטן:

נכון.

קארין אלהרר (יש עתיד):

אני רוצה רק הערה.

מיקי רוזנטל (המחנה הציוני):

כאילו היא יזמה את החוק הזה.

היו"ר דוד ביטן:

היא הייתה יושבת-ראש הוועדה.

קארין אלהרר (יש עתיד):

הערת פתיחה.

היו"ר דוד ביטן:

יש עתיד היו ביוזמים, ועוד איך.

קארין אלהרר (יש עתיד):

אני לא יודעת איך לבשר לך את זה, ביטן, אתה לא היית פה.

היו"ר דוד ביטן:

נכון.

קארין אלהרר (יש עתיד):

אתה יודע מי היה השר הממונה?

היו"ר דוד ביטן:

ומי היה שר האוצר?

קארין אלהרר (יש עתיד):

רגע, ומי היה השר הממונה?

היו"ר דוד ביטן:

זה היה משותף לשר האוצר.

קארין אלהרר (יש עתיד):

מי הקים את ועדת - - -

היו"ר דוד ביטן:

זה שאתם מנסים להחביא את לפיד כל הזמן - - -

זיו מאור:

לא חשוב מי היה מה, תנסו לתקן משהו.

יעל גרמן (יש עתיד):

ומי היה ראש הממשלה? זה לא משנה כלום.

קריאות:

- - -

קארין אלהרר (יש עתיד):

ביטן, אבל למה אתם מפריעים לי?

היו"ר דוד ביטן:

רבותי, לא להפריע.

קארין אלהרר (יש עתיד):

היוזם האבא של החוק הזה – גלעד ארדן, שדרך אגב, נדם קולו – הוא לא רוצה
להתווכח, אבל הוא גם לא מסכים לשינויים. הוא לא אומר את זה בצורה ישירה, כי
לא נעים, כי ראש הממשלה רוצה אחרת, אבל גם הוא חושב שהיוזמה הייתה שונה.

עכשיו החוק הגיע לוועדה, גלעד ארדן ישב יום יום בוועדה, תעיד על כך מנהלת
הוועדה, תעיד על כך היועצת המשפטית של הוועדה, יצא שזה אותו צוות.

רפי יששכר:

הוא סגר חשבונות עם ההנהלה הקודמת. היו לו אתם חשבונות אישיים, והוא סגר את
זה אתם על הגב שלנו.

קארין אלהרר (יש עתיד):

אני חייבת לומר, הכנסת - - -

היו"ר דוד ביטן:

חבר'ה, תעשו לי טובה, אני אתן לכם לדבר גם כן, בסדר?

נורית אליהו:

צריך להגיד את האמת.

היו"ר דוד ביטן:

תנו לח"כים לומר את הדברים.

זיו מאור:

שלא תגיד לנו שר הזה ושר הזה, בינתיים אנחנו סופגים.

היו"ר דוד ביטן:

הכול ברור. הם מחביאים את לפיד בפינה, כמו שמחביאים אותו כל הזמן בהרבה
מאוד דברים.

קריאות:

- - -

היו"ר דוד ביטן:

חבר'ה, לא להפריע, אני מבקש.

קריאה:

אותו שומעים בכלל?

היו"ר דוד ביטן:

אני מבקש לא להפריע.

קריאה:

הכול דילים פוליטיים.

יואב קיש (הליכוד):

לפיד כן ולא, כן ולא.

קארין אלהרר (יש עתיד):

אני רואה שאתם מאוד לחוצים מלפיד.

היו"ר דוד ביטן:

כאילו לפיד נעלם. חתמתם על חוק שלא קרה אתו כלום. זאת אומרת, הוא לא מפטר
אף אחד, החוק שלכם, אתם דואגים לרשות השידור בכלל.

יעל גרמן (יש עתיד):

לא היה ראש ממשלה, לא היה שר.

היו"ר דוד ביטן:

די, מספיק עם הצביעות הזאת, לא ניתן לה להמשיך.

שולי מועלם-רפאלי (הבית היהודי):

שר האוצר היה מעורב בזה - - -

קריאות:

- - -

שולי מועלם-רפאלי (הבית היהודי):

לא כדאי להיות במקום הזה - - -

יעל גרמן (יש עתיד):

צריך לזכור מי היה ראש הממשלה.

שולי מועלם-רפאלי (הבית היהודי):

את צודקת, אבל לא כדאי שמי שהופיעה בוועדה תעיר עכשיו על מה שעשה השר.

קריאות:

- - -

שולי מועלם-רפאלי (הבית היהודי):

היא הייתה ממובילות הוועדה, למה היא לא הניחה את המפתחות והלכה הביתה אם זה
היה כל כך דרמטי?

קארין אלהרר (יש עתיד):

- - -

יעל גרמן (יש עתיד):

אותו ראש ממשלה שעכשיו - - -

רפי יששכר:

וזה היה אז 1,800 עובדים.

שולי מועלם-רפאלי (הבית היהודי):

אתם עושים על הגב של העובדים, גם של התאגיד וגם של רשות השידור, מלחמות
פוליטיות מלוכלכות, זה ברור.

יעל גרמן (יש עתיד):

מי עושה? רק ראש הממשלה עושה את זה. ראש הממשלה עושה את זה.

היו"ר דוד ביטן:

לפיד רצה לפטר את כל העובדים. שיש עתיד לא תגן על עובדים של רשות השידור,
אין דבר כזה.

יעל גרמן (יש עתיד):

אתה שלא תגן על ראש הממשלה, הוא הביא את - - - כשיש עובדים. למה הוא לא זכר
את זה ב-2014 לפני שלוש שנים? הוא לא ידע שיש עובדים?

היו"ר דוד ביטן:

אנחנו לא מפלגת העבודה שמחביאה את לפיד כל היום, כי הוא חוטף לה את
המנדטים. אני ראיתי את ההוראה, אז באתי.

קריאות:

- - -

משה שגב:

אדוני היושב-ראש, לפיד רק חתם על תעודת הפטירה. הוא לא עשה כלום, הוא רק
חתם על תעודת הפטירה.

קריאות:

- - -

היו"ר דוד ביטן:

היא טוענת שהוא עשה. היא עמדה בראש הוועדה של העניין הזה, ולא עשתה כלום.

קארין אלהרר (יש עתיד):

לא, אתה - - -

משה שגב:

הוא חתם על תעודת הפטירה של עובדי רשות השידור, זו הבושה של מדינת ישראל.
בושה. ששר אוצר במדינת ישראל חתם על תעודת פטירה של עובדים, זו הבושה.

יעל גרמן (יש עתיד):

לא היה ראש ממשלה. ראש הממשלה היה בחו"ל.

היו"ר דוד ביטן:

רבותי, כשכל אחד קופץ, מהפרוטוקול הם לא יוכלו לדעת מי דיבר ומי לא דיבר.

קריאות:

- - -

היו"ר דוד ביטן:

רבותי, אני מבקש מכולם לא להפריע לקארין, בסדר? במיוחד ליש עתיד.

קארין אלהרר (יש עתיד):

אתם יכולים לצעוק כמה שאתם רוצים, אבל אתם לא תפילו את הכול על מי שעמד
בראש הוועדה.

תמנה עורב:

נכשלתם, יש עתיד אין עתיד.

היו"ר דוד ביטן:

די, רבותי, לא להפריע, בבקשה. אני אתן לאנשים לדבר, אנחנו פה עד הלילה, אין
בעיה, בסדר?

יואב קיש (הליכוד):

עד מחר.

היו"ר דוד ביטן:

עד מחר בבוקר. עד שנסיים. מה אני יכול לעשות.

יעקב אשר (יהדות התורה):

מה קרה?

תמנה עורב:

עד שיעלה עשן לבן.

היו"ר דוד ביטן:

כמה שזה יהיה קצר, נסיים יותר מהר. בבקשה.

קארין אלהרר (יש עתיד):

החוק הוא חוק, ואני לא מבינה את הדרך הזאת. שיש חוק ויש מקצה שיפורים כל
חודש. כל חודש. עכשיו, בואו נודה על האמת, הסיפור לא היה מתעורר אם לא
הייתם רואים את הפייסבוקים ולא הייתם עושים חיפוש איפה כל אחד נמצא בעמדה
הפוליטית. לא קמתם בבוקר יום למחרת ואמרתם: אה, אולי עשינו טעות. לא, זה לא
קרה.

עכשיו אני באמת לא מצליחה להבין, אני אשמח שמנכ"ל משרד התקשורת יבהיר לי מה
קרה. על מה המהומה? איפה הולך הכסף? במקום לתת אותו לקצבאות הנכים, לתוכנית
של כחלון, מה קרה? יש לכם יותר מדי? אני לא מבינה אתכם.

היו"ר דוד ביטן:

תשיב אחר כך לכולם, תרשום את השאלות.

קארין אלהרר (יש עתיד):

17 מיליון, בקטנה, נכון? ואני מתפלאת על הממשלה.

היו"ר דוד ביטן:

או, גב' לוי, מה קורה?

קארין אלהרר (יש עתיד):

הממשלה החברתית, לא עשיתם דיון על ניצולי השואה, עשיתם דיון דחוף על תאגיד.
תמשיכו להתעסק בעצמכם.

רפי יששכר:

לפי הדברים שלך צריך להחליף את כל חברי הכנסת ואת כל הכנסת.

היו"ר דוד ביטן:

רבותי, לא להפריע, אני אוציא אנשים. אני אומר לכם את האמת, אני אוציא. לא
רוצה להוציא אף אחד. רוזנטל, אתה רוצה לדבר? כמה דקות אתה צריך?

זיו מאור:

גם החוק שלנו עבר תחת מלחמה. זה לא פחות כזה - - -

מיקי רוזנטל (המחנה הציוני):

כן, כמה דקות. החלק הכי מקומם פה זה עזות המצח שלכם, ושלך, ביטן.

היו"ר דוד ביטן:

אני, שלי, מה פתאום?

מיקי רוזנטל (המחנה הציוני):

שלך, שלך.

היו"ר דוד ביטן:

היא אמרה שלא הייתי אז פה.

מיקי רוזנטל (המחנה הציוני):

שאתם משסים עובדים זה בזה, וזה הכיף הכי גדול שלכם.

היו"ר דוד ביטן:

תראו לי איפה מפלגת העבודה.

מיקי רוזנטל (המחנה הציוני):

עובדי רשות השידור היו האויבים, עכשיו הם החברים, ועובדי התאגיד הם
האויבים.

היו"ר דוד ביטן:

איפה מפלגת העבודה? - - - בכלל בעובדי רשות השידור אלא בעובדי התאגיד.

מיקי רוזנטל (המחנה הציוני):

אתם משסים עובדים אלה באלה, ויופי, יצא לכם מצוין, ויצא לכם נהדר.

היו"ר דוד ביטן:

תראו לי איפה מפלגת העבודה. דנידין אני קורא לכם. דנידין, רואה ולא נראה.

מיקי רוזנטל (המחנה הציוני):

כולם אויבי העובדים, ורק אתם דואגים לרווחת העובדים ולעתידם, ואנחנו ממש
נרגשים ממופע הצביעות הזה. אדוני היושב-ראש, אדוני מנכ"ל משרד התקשורת,
צריך להגיד שזה לא עניין טכני, הרי דחיית המועד נועדה לעניין מהותי ביותר.

שלמה פילבר:

נכון.

מיקי רוזנטל (המחנה הציוני):

והיא סגירת מחלקת החדשות של התאגיד והקמת תאגיד חדשות עצמאי חדש, זה
הסיפור.

שלמה פילבר:

העברה.

מיקי רוזנטל (המחנה הציוני):

ולא התאריך הטכני.

שי באבד:

אתה רוצה שנמשוך?

היו"ר דוד ביטן:

לא, עזוב אותך, - - - מהאיומים האלה, נו. אני אמרתי שרק בהסכמת שר האוצר,
ומספיק עם הדברים האלה.

שי באבד:

בסדר. אז הכול בסדר, אז לא נעשה את זה.

היו"ר דוד ביטן:

כל היום אתם רוצים לשלוט במדינה.

שלמה פילבר:

חס וחלילה, לא שולטים.

רועי פולקמן (כולנו):

אם לא שולטים, אז מה הטעם?

קארין אלהרר (יש עתיד):

מה הטעם אם לא ישלטו?

היו"ר דוד ביטן:

אני עומד בסיכומים. למרות שהסיכום לא מקובל עלי, אני עומד בו.

מיקי רוזנטל (המחנה הציוני):

מה הסיכום?

היו"ר דוד ביטן:

מה שכתוב פה זה הסיכום.

קארין אלהרר (יש עתיד):

אין ארכה.

מיקי רוזנטל (המחנה הציוני):

הבנתי. אין ארכה. אז אני פטור מלדבר על הארכה?

קריאה:

כן.

אורלי לוי אבקסיס (ישראל ביתנו):

זו ארכה הראשונה או השנייה?

היו"ר דוד ביטן:

משרד האוצר לא - - - , אני הסברתי בהתחלה. למרות שמשרד האוצר לא צריך לנהל
את המדינה, אבל מכיוון שיש הסכם בין ראש הממשלה לשר האוצר – לאן אתה הולך,
מנכ"ל משרד האוצר?

שי באבד:

אני חוזר, שנייה.

היו"ר דוד ביטן:

באת להגיד לי וללכת? נו, באמת.

שי באבד:

לא, אני חוזר, אדוני היו"ר.

היו"ר דוד ביטן:

יש הסכם בין ראש הממשלה לבין שר האוצר, לכן נעמוד בו.

אליעזר וחנונו:

כמו שעשיתם בהתחלה.

קארין אלהרר (יש עתיד):

עד הפעם הבאה, לא?

היו"ר דוד ביטן:

יכול להיות.

מיקי רוזנטל (המחנה הציוני):

אין הרבה טעם בלזכור את הזיגזג שהדרג המקצועי מוכן לקבל מהדרג הפוליטי בחוק
הזה. אבל באמת, אתם עושים חוכא ואטלולא מעצם העניין, כי דאגתכם היא לא
לשידור הציבורי ולא לעובדים ולא כל הקשקושים שאתם מקשקשים פה, אלא רק
הניסיונות שלכם להחליש את השידור הציבורי, ולנסות לדחוף ידיים הן לתאגיד
החדש הישן שיוקם, זה שיוכה.

זיו מאור:

גם אנחנו תאגיד. רשות השידור זה גם תאגידי.

מיקי רוזנטל (המחנה הציוני):

תקשיב טוב, חבר, אם אתם הייתם מסכימים לרפורמה בזמן, כל החוק הזה לא היה.

שולי מועלם-רפאלי (הבית היהודי):

נכון.

זיו מאור:

הסכימו, חתמו על ההסכם.

מיקי רוזנטל (המחנה הציוני):

אתם חתמתם על זה אחרי הרפורמה.

קריאות:

- - -

מיקי רוזנטל (המחנה הציוני):

אחרי שהביאו את החוק, אז אל תבלבל לי את המוח.

קריאות:

- - -

מיקי רוזנטל (המחנה הציוני):

אל תבלבל לי את המוח.

משה שגב:

מיקי, אל תציג את עובדות - - - . חתמנו על הרפורמה בזמן, מיקי.

קריאות:

- - -

משה שגב:

אל תבלבלו את המוח אתם, אנחנו יודעים בדיוק מתי חתמנו על הרפורמה.

היו"ר דוד ביטן:

די, מספיק.

משה שגב:

הרפורמה נחתמה ב-31 בדצמבר 2010, להזכירך.

היו"ר דוד ביטן:

שגב.

משה שגב:

החלטתם להקים תאגיד לברנז'ה. זה מה שהתחלתם להקים.

היו"ר דוד ביטן:

אני אוציא את כל רשות השידור, מספיק כבר.

תמנה עורב:

מיקי, חתמו.

היו"ר דוד ביטן:

ניתן לכם לדבר.

מיקי רוזנטל (המחנה הציוני):

מתי חתמו?

שלמה פילבר:

לקראת הסוף נראה לי.

מיקי רוזנטל (המחנה הציוני):

אחרי שהביאו את הצעת החוק. אל תגיד לי, אני - - -

תמנה עורב:

מה פתאום, ב-2011.

קריאות:

- - -

קריאה:

שום דבר לא נעשה בשום מקום.

מיקי רוזנטל (המחנה הציוני):

רק מפעם לפעם צריך להגיד גם את האמת.

תמנה עורב:

- - - בדצמבר 2010 חתמה על ההסכם בידיעת חברי הכנסת.

מיקי רוזנטל (המחנה הציוני):

אני לא נכנס עכשיו לוויכוח הזה, באמת זה מיותר. אני חושש ואני חרד - - -

קריאות:

- - -

היו"ר דוד ביטן:

תקשיבו, אני מבקש דבר כזה, הבא בתור שהוא לא חבר כנסת שמדבר הוא יצא החוצה.
נלך ככה? אתם רוצים ככה, אין בעיה. אנחנו לא מנהלים דיאלוג עם הקהל, אין
דבר כזה.

זיו מאור:

תן לאנשים לדבר, להתבטא.

היו"ר דוד ביטן:

אתן לכם, אמרתי שאני אתן לכם. אבל אתם לא יכולים לעשות דיאלוג עם חברי
כנסת, עם כל הכבוד. אמרתי שאני אתן.

זיו מאור:

אבל הוא פנה אלי אז עניתי לו.

היו"ר דוד ביטן:

אף חבר כנסת לא עושה דיאלוג עם הקהל. הלאה.

מיקי רוזנטל (המחנה הציוני):

בכל מקרה, אני מנתק - - -

קריאה:

- - -

היו"ר דוד ביטן:

לא אמרתי שאני לא אתן לכם.

מיקי רוזנטל (המחנה הציוני):

הדיון על העובדים הוא הדיון החשוב ביותר, אבל בסופו של יום החוק הזה לא
יציל את עובדי רשות השידור. הוא יציל חלק מהם, לשמחתי, אבל הוא עושה נזקים
אחרים שאי-אפשר להעריך אפילו את שיעורם.

קודם כול, את כל הסיבוב הזה שאתם עושים, להקים תאגיד חדשות עצמאי, אין לו
שום הסבר מקצועי, ואני מבין בזה משהו בחיים, הייתי בחיים שלי קצת
בטלוויזיה.

זיו מאור:

כל התאגיד בכלל זה טעות.

מיקי רוזנטל (המחנה הציוני):

אין לו שום הסבר מקצועי. יקום תאגיד חדשות שיפעל ליד התאגיד, והם יתחרו זה
בזה, ויהיה כפל תפקידים, ויהיה מאבק בין שני הגופים. ואם חלילה יהיה פיגוע,
אז בשביל לפרוץ לשידור יהיה צריך לתאם בין ההנהלה להנהלה של זה, ואם הם לא
יסכימו אז ילכו לחשב הכללי.

היו"ר דוד ביטן:

מה קורה בערוץ 2?

מיקי רוזנטל (המחנה הציוני):

אני אסביר לך בדיוק.

היו"ר דוד ביטן:

יש תאגיד חדשות ויש את ערוץ 2, שם גם פורצים לשידור?

מיקי רוזנטל (המחנה הציוני):

אז אני אסביר לך איך זה עובד בערוץ 2.

היו"ר דוד ביטן:

מה הדרמות האלה? אני שואל אותך.

מיקי רוזנטל (המחנה הציוני):

אז סוף כל סוף אני אסביר לך, ביטן, יש דברים שאתה לא יודע.

היו"ר דוד ביטן:

מה אני לא יודע? לא ראיתי חדשות אולי.

מיקי רוזנטל (המחנה הציוני):

הייתי סמנכ"ל חברת החדשות של ערוץ 2. בחדשות ערוץ 2 יש היררכיה, הבעלים של
הערוץ הם הבעלים גם של חברת החדשות, הם גם הבעלים. יש היררכיה, יש
דירקטוריון.

שלמה פילבר:

הם מחליטים לפרוץ? אם יש פריצה לחדשות - - -

מיקי רוזנטל (המחנה הציוני):

לא, יש תיאום.

היו"ר דוד ביטן:

לא רציניים הטיעונים שלך.

מיקי רוזנטל (המחנה הציוני):

אני מאוד רציני בטיעונים שלי. אני מאוד רציני.

שלמה פילבר:

תרשום לדודי ורטהיים - - -

היו"ר דוד ביטן:

הוא יגיד אם לפרוץ או לא.

מיקי רוזנטל (המחנה הציוני):

לא, אבל יש לו נציג, יש לו מנהל - - -

שלמה פילבר:

זה נסגר בין המנכ"לים.

מיקי רוזנטל (המחנה הציוני):

יש לו מנהל. מי כפוף פה למי? פה אף אחד לא כפוף לאף אחד.

שלמה פילבר:

גם שם הם לא כפופים אחד לשני.

היו"ר דוד ביטן:

כשנדון בחוק העיקרי - - -

מיקי רוזנטל (המחנה הציוני):

אף אחד לא כפוף לאף אחד, זה דבר ראשון. דבר שני, מה כל הסיבוב הזה? למה?
למה? בשביל שבסוף עשיתם חוק פרסונלי. יש שניים-שלושה אנשים שאתם לא אוהבים,
או יותר נכון, שראש הממשלה לא אוהב, ואתם אומרים: איך ניפטר מהם. כמו בדרום
קוריאה, השליט קם בבוקר, אומר לעצמו: את צ'ונג ליה אני לא סובל, חסלו אותו.

יואב קיש (הליכוד):

צפון קוריאה, לא דרום קוריאה.

מיקי רוזנטל (המחנה הציוני):

אנחנו פה לא מחסלים עוד ביריות, אבל אנחנו מחסלים בחוקים. זה חוק שנועד
לחסל אנשים ולהרחיק אותם, את אלה שאתם לא אוהבים, משליטה בחדשות, זה הכול.
וכל הכאוס הזה שאתם עושים פה נועד רק לדבר הזה, כי אחרת אין לו שום הסבר.
גם לא הסברת, ולא באקראי לא הסברת, כי אין לך הסבר.

שלמה פילבר:

יש הסבר, תאמין לי שיש.

מיקי רוזנטל (המחנה הציוני):

אין לך שום הסבר למה צריך תאגיד חדשות עצמאי בתאגיד, שהזיקה בתכנים היא אחת
לתוך השנייה – החדשות חיות מהדוקומנטרי והדוקומנטרי חי מהחדשות, וההיפך,
ואנשים עובדים בצוותא וביחד, ולא מה שאתם מנסים לעשות פה.

אז מעבר לעניין שזה יעלה הון תועפות, מייצרים חוק פרסונלי, מייצרים מבנה
משובש לחלוטין, ואין שום הצדקה לפיצול הזה. הכי גרוע זאת תקופת הביניים, כי
בתקופת הביניים אתם מתכוונים לגנוב את תאגיד החדשות החדש, זה כל התוכנית
שלהם.

יעל גרמן (יש עתיד):

נכון מאוד.

מיקי רוזנטל (המחנה הציוני):

לייצר חדשות ביבי עד שהחוק יעבור ועד שיהיה מימשל תאגידי בתאגיד החדשות
החדש, והוא ינוהל על-ידי כונס הנכסים. וכונס הנכסים לא כפוף לשום מימשל
תאגידי, הוא לא נבחר על-ידי אף אחד בשיטה שראוי שייבחר, לא תהיה לידו מועצה
כמו שצריך שתבקר את העניינים.

היו"ר דוד ביטן:

רק בית-המשפט הוא זה שינהל.

מיקי רוזנטל (המחנה הציוני):

תקשיב. הייתי בהקמה של כמה כלי תקשורת. מה שאתה עושה בהתחלה הוא דרמטי
ומשמעותי.

היו"ר דוד ביטן:

- - -

מיקי רוזנטל (המחנה הציוני):

משמעותי מאוד.

היו"ר דוד ביטן:

מיקי רוזנטל, אתה רוצה לטעון טענות רציניות או לא?

קריאות:

- - -

שלמה פילבר:

הוא עושה את זה כבר שלוש שנים בשידור הציבורי.

מיקי רוזנטל (המחנה הציוני):

אני אטען את הטענות שלי ואתה תטען את השטויות שלך.

היו"ר דוד ביטן:

לי עוד בינתיים - - -

מיקי רוזנטל (המחנה הציוני):

כל אחד יטען את השטויות שלו, בסדר? אני אדבר שטויות ואתה תענה בשטויות שלך.

יעקב אשר (יהדות התורה):

התפשרתם ששניכם שטויות.

מיקי רוזנטל (המחנה הציוני):

ההבדל בינינו הוא שאני הקמתי כמה גופי תקשורת ואתה עוד לא עשית את זה
בחיים.

היו"ר דוד ביטן:

מה זה שייך לעניין?

מיקי רוזנטל (המחנה הציוני):

אז אני אסביר לך. היסודות שאתה יוצק, על זה עומד הבניין. ואם כונס נכסים
ללא מימשל תאגידי הוא זה שיקים את הבניין החדש - -

היו"ר דוד ביטן:

רק בתקופת הביניים.

מיקי רוזנטל (המחנה הציוני):

- - הבניין הזה יהיה כרוחו של ראש הממשלה. בשביל זה נועד כל החוק הזה, וזה
הכול. כי חוץ מזה אין שום הסבר. לא מסרתם שום הסבר, אין שום היגיון בהצעה
שלכם, וכל מה שאתם מבקשים לעשות זה – יש איזו פשרה עם כחלון וזה וככה
וכוכי, ובסוף יהיו עובדות מוגמרות. לפני שיהיה תאגיד חדשות חדש יהיו כבר
עובדים, יהיו דרכי פעולה, יהיו דרכי עבודה, ואף אחד לא יוכל לשנות את זה
בהמשך. זו הצרה שאתם מביאים עלינו, וזה די שקוף.

יואב קיש (הליכוד):

ביטן, אני יכול?

היו"ר דוד ביטן:

כשהוא יסיים אני אתן לך. מה, תפסיק אותו עכשיו?

יואב קיש (הליכוד):

חשבתי שהוא סיים, הוא פתאום זה.

היו"ר דוד ביטן:

כבר יש לו טיעונים מעניינים, אני רוצה לשמוע אותם.

קארין אלהרר (יש עתיד):

אבל אתה לא מקשיב.

מיקי רוזנטל (המחנה הציוני):

בסופו של יום אני מאמין שהמאבק פה הוא על שידור ציבורי, ויש מי שנוטה לזלזל
ואומר: מה זה שידור ציבורי, בין כה וכה אף אחד לא רואה את זה, או שאחוזי
הרייטינג של הדבר הזה הם נמוכים. תראו, השידור הציבורי חשוב ביותר בגלל
שהוא מאזן את השידור המסחרי. ובגלל שהשידור המסחרי הוא מוטה אינטרסים
כלכליים, השידור הציבורי חשוב שבעתיים גם אם אין לו צפייה גבוהה. ודווקא
השידור הציבורי של רשות השידור היה מצוין, ברדיו היו לו הישגים נפלאים
והייתה לו גם האזנה גבוהה.

יעל גרמן (יש עתיד):

עדיין יש לו. למה הייתה? יש לו.

מיקי רוזנטל (המחנה הציוני):

הוא חשוב בעצם קיומו בתוך שוק תקשורת שכולו ממוסחר, בסביבה שכולה ממוסחרת,
שידור ציבורי שיש לו בעיות משלו חשוב מאוד. אבל אתם לא רוצים שידור ציבורי,
אתם רוצים שידורי תעמולה, אתם רוצים שידורים מטעם. אתם לא מבינים את
המשמעות בכלל של שידור ציבורי.

כל ההצעה הזאת נועדה לאפשר שוב לפוליטיקאים לדחוף את הידיים שלהם לתוך
השידור הציבורי ולהרוס אותו, כמו שעשיתם בהצלחה גדולה כל השנים עד היום.
וזה מה שתעשו גם עכשיו, במקום לתת לשידור הציבורי לצאת לדרך ולהיות שידור
ציבורי ראוי.

זיו מאור:

אנחנו יכולים להגיב?

היו"ר דוד ביטן:

רבותי, קודם כול ח"כים יתייחסו, עם כל הכבוד לכולם.

מיקי רוזנטל (המחנה הציוני):

שמתם לו עוד רגל ועוד רגל – בהתחלה ביקשתם לסגור אותו, אחר כך ביקשתם לפצל
אותו, אחר כך ביקשתם לדחות, ועכשיו אתם מבקשים לגמד אותו, והכול הכול במטרה
שהעיתונאים בו יהיו מפוחדים ומבוהלים, ואתם תוכלו לאיים עליהם. אני מקווה
שהתוכנית הזדונית שלכם לא תצליח.

קארין אלהרר (יש עתיד):

אמן.

רפי יששכר:

אמן. על מה אמן?

היו"ר דוד ביטן:

יואב קיש.

יואב קיש (הליכוד):

אני, ברשותך, רואה שחסר לי משפט, סופה של הדמוקרטיה עוד לא שמעתי. אנחנו
כנראה בדרך לשמוע את זה גם הרבה פעמים.

מיקי רוזנטל (המחנה הציוני):

כן, כן. לא הייתי ענייני?

יואב קיש (הליכוד):

ואני חיכית שיגיע לפה מנכ"ל האוצר.

מיקי רוזנטל (המחנה הציוני):

- - -

יואב קיש (הליכוד):

לא דיברתי עליך.

מיקי רוזנטל (המחנה הציוני):

סתם אני שואל אותך.

יואב קיש (הליכוד):

למה אתה חושב שדיברתי עליך?

קארין אלהרר (יש עתיד):

הוא דיבר עלי, נו.

יואב קיש (הליכוד):

אני רוצה לדבר על נושא מאוד פשוט, אני רוצה להעלות הסתייגות אחת שלי להצעת
חוק שמדברת על דחייה נוספת בשבועיים מה-15 במאי ל-1 ביוני.

יעל גרמן (יש עתיד):

הוא רוצה בכל זאת.

יואב קיש (הליכוד):

אני מבין שהמשמעות הכספית היא כ-17 מיליון שקל.

איתן כבל (המחנה הציוני):

קטן.

קארין אלהרר (יש עתיד):

- - -

יואב קיש (הליכוד):

אני מבין שזה לא יעבור בלי הסכמת האוצר, ואני לא מתכוון עכשיו לפתוח באיזה
מאבק קואליציוני. אני רוצה להסביר את הנימוקים שלי, ואני רוצה לשמוע מדוע
האוצר חושב שזה לא - - -

היו"ר דוד ביטן:

יואב, תעצור עם זה, נסיים את הסבב ואז נדבר על זה עם המנכ"ל.

יואב קיש (הליכוד):

בסדר, אבל תן לי רגע לסיים את הדברים שאני רוצה להגיד.

היו"ר דוד ביטן:

תגיד. אבל אני אומר, לא נפתח דיון בעניין הזה.

יואב קיש (הליכוד):

לא נתייחס לזה, בסדר. הסיבה שאני רוצה להגיד היא ככה, הגעתי היום בבוקר
ליום המליאה המיוחד, התחלנו את הדיון בוועדת הכנסת. אנחנו רואים שגם הליך
החקיקה הוא הליך מורכב, ולא ברור לי מתי הוא יסתיים, זה אחד.

אני לא רוצה להגיע למצב שאנחנו מעמידים את תאגיד החדשות החדש, את החטיבה
החדשה שאנחנו מקימים פה כתאגיד חדשות, במצב – אנשי האוצר, כולל המנכ"ל, אני
מדבר אליכם – אני אומר שהחקיקה פה יכולה להתארך. אני אומר לך את זה ממה
שראיתי בבוקר בוועדת הכנסת ואני רואה שאנחנו נכנסים למצב – ושאלו אותי חברי
כנסת מהאופוזיציה: מה תעשה כשתראה שאתה לא עומד בזמנים? תביא עוד פעם תיקון
לחוק? עוד פעם תעשה?

זיו מאור:

גם הטיפול בתרנגולות צריך לקחת זמן. בזמן שהם מובלים לשחיטה צריך לקחת זמן.

יואב קיש (הליכוד):

אז אני אומר, נכון, זה אינטרס של כולם לעשות את זה מהר ככל האפשר, כולל של
הכנסת הזו, כולל של העובדים, כולל של ההתארגנות של כל הגופים הרלוונטיים,
וגם כי יש פה משמעויות כספיות. אבל בסופו של דבר, פרקטית, כשאני מנסה לראות
איך עושים שהדבר הזה יקרום עור וגידים ולעמוד בלוחות הזמנים זה מאוד מאוד
מאתגר. אני חושב שאפילו אולי שבוע או שבועיים – צריך לחשוב רגע עוד פעם על
המשמעויות של לוחות הזמנים, על המשמעויות הכספיות שבעניין הזה. וברור לי
שזה חייב לעבור, בגלל שזה תקציבית, את אישור האוצר.

שי באבד:

יש לי פתרון.

היו"ר דוד ביטן:

- - -

יואב קיש (הליכוד):

לא ניכנס לדיון.

היו"ר דוד ביטן:

נדבר על זה.

יואב קיש (הליכוד):

אני מסכים עם הצעת יושב-ראש הוועדה שנדבר אחרי זה ספציפית, אבל אני רוצה
להעביר את המסר שראיתי היום בבוקר בוועדה, אני חושב שנצטרך להתייחס לעניין
הזה. זו ההסתייגות היחידה שלי, וגם היא כמובן בכפוף לאישור של האוצר בעניין
הזה.

היו"ר דוד ביטן:

יוסי יונה, כמה זמן אתה צריך?

נורית אליהו:

גם למשפחות זה עולה כסף. משרד האוצר, תוכלו לעשות את - - -

יוסי יונה (המחנה הציוני):

ייקח, אבל לא הרבה.

היו"ר דוד ביטן:

תגיד לי מראש, כי אם לא אני אגביל.

יוסי יונה (המחנה הציוני):

חמש.

היו"ר דוד ביטן:

חמש, בסדר.

קריאות:

- - -

נורית אליהו:

מדינת חלם שרוצה לבנות בית, לא חפרו יסודות ובונים גג.

היו"ר דוד ביטן:

אתה יכול להוציא אותה?

נורית אליהו:

לא, אני לא יוצאת.

היו"ר דוד ביטן:

אמרתי שהראשון שמדבר אני מוציא אותו.

נורית אליהו:

אני לא יוצאת.

היו"ר דוד ביטן:

אני אתן לך, אבל לא עכשיו, עד שהח"כים יסיימו.

נורית אליהו:

אני לא יוצאת.

היו"ר דוד ביטן:

אמרתי את זה במפורש. כל אחד פותח פה מה שהוא רוצה?

נורית אליהו:

תדע לך שאני אדבר ואני לא אצא גם. תיקח את זה בחשבון.

אליעזר וחנונו:

נורית, נורית.

היו"ר דוד ביטן:

תחליטי, או שלא תפריעי, או שתצאי.

נורית אליהו:

אני אפריע. אני גם אדבר ואני אדבר, ואנחנו נדבר, ואתם לא תעשו צחוק מאנשים.

היו"ר דוד ביטן:

אני מבקש להוציא אותה.

נורית אליהו:

סליחה רק רגע. ציבור העובדים – אתה לא תעשה צחוק מ-1,000 משפחות עם ילדים,
עם תינוקות, חד-הוריות, משפחות שמפרנסות יחידות, ואתה אומר לו בדיאלוג,
עזוב את הציבור. על גב עובדים, על גב - - -

זיו מאור:

זה לא הוא, זה זה שם, מנכ"ל האוצר זה הבעיה.

נורית אליהו:

גם האוצר, כולם, כולם. אבל אני רק רוצה לברך אתכם. ראש חודש אייר זה מחר,
ואייר זה ראשי תיבות אני ה' רופאך, אני מאחלת לכל הכנסת הזו, לכל הממשלה,
לכל נציגי הציבור רפואה שלמה, כי אתם חולים וחולים בגדול. חולים אתם.

קריאה:

זה מושב לצים.

היו"ר דוד ביטן:

גברתי, פעם אחרונה שאת מתפרצת, בסדר? תשאירו אותה בינתיים. יוסי יונה, דבר.

יוסי יונה (המחנה הציוני):

אדוני היושב-ראש, אני רוצה לפתוח ולומר שלא ברור לי אם אי פעם בית המחוקקים
ידע פארסה שלטונית ומשילות מקרטעת כמו זו שבאה לביטוי בתהליכי החקיקה של
החוק הזה, כפי שמנכ"ל משרד התקשורת אמר שהוא מקווה שיהיו תהליכי חקיקה
מסודרים. הם כבר לא מסודרים, ובאופן חד-משמעי הם לא מסודרים.

יש לנו כאן חקיקה שהיא בעצם של טלאי על טלאי, חקיקה שבעצם באה לסרס את
הכוונה הראשונית בניסוחו של החוק הזה. להזכירכם, החוק הזה נוסח בהנחייתו
ובהשראתו של ראש הממשלה. למה הדבר דומה?

היו"ר דוד ביטן:

איזה חוק? הדחייה?

יוסי יונה (המחנה הציוני):

חוק השידור, גם בכנסת הקודמת וגם בכנסת הזאת.

אורלי לוי אבקסיס (ישראל ביתנו):

התאגיד, התאגיד.

יוסי יונה (המחנה הציוני):

התאגיד. ולמה הדבר דומה? נקבעו כללי משחק, התוצאה אינה נמצאת ראויה בעיניו
של ראש הממשלה והוא אינו מוכן לקבל את כללי המשחק הדמוקרטיים, את כללי
המשחק שהיו הן בכנסת והן גם בוועדות שעמלו כדי לחוקק את החוק הזה.

רפי יששכר:

זה לא ריאלי לזרוק 1,000 משפחות לרחוב, 6,000-5,000 ילדים. זה ריאלי זה?

יוסי יונה (המחנה הציוני):

רפי יששכר, אני אתייחס לדברים שלך, אתה יודע שאני אתך מהתחלה. אנחנו נתייחס
גם לדברים האלה, רפי, רק שנייה. אז אם כן, מה שקרה כאן, שלא מצא חן בעיני
ראש הממשלה, התוצר של עבודתה של הוועדה, ומה שלא מצא חן בעיניו לא קשור
בכלל לעובדים. מה שלא מצא חן בעיניו קשור לעובדה שלא הונחה חומה שבעצם
רצינו שתהיה חומה סינית, נוצרה חומה סינית בין הדרג הפוליטי לבין הדרג
המקצועי, והדבר לא מוצא חן בעיני ראש הממשלה, כי הוא רצה שליטה.

אליעזר וחנונו:

חומה סינית? איזו חומה סינית?

יוסי יונה (המחנה הציוני):

להזכירם, המגה-פון של ראש הממשלה, המגה-פון, השרה לתרבות לא דמוקרטית אמרה
את זה בצורה חד-משמעית, אדוני היושב-ראש, אני מצטט: מה שווה התאגיד אם
אנחנו לא שולטים בו? בוטה. מדאיג.

אורלי לוי אבקסיס (ישראל ביתנו):

חכם.

יוסי יונה (המחנה הציוני):

לא דמוקרטי.

אורן אסף חזן (הליכוד):

זה מה שמעניין אותך, מר יונה?

יוסי יונה (המחנה הציוני):

בטח. אני מדבר - - -

אורן אסף חזן (הליכוד):

דבר דברים רציניים.

יוסי יונה (המחנה הציוני):

אני אדבר – אדוני היושב-ראש, אדוני היושב-ראש - - -

אורן אסף חזן (הליכוד):

- - - אותי מעניין הוא והוא והוא והיא.

יוסי יונה (המחנה הציוני):

אני אחזור לזה.

אורן אסף חזן (הליכוד):

זה מנה שמעניין אותי. לא לחזור - - -

קריאות:

- - -

אורן אסף חזן (הליכוד):

זה לא פוליטיקה.

יוסי יונה (המחנה הציוני):

אדוני היושב-ראש, רגע, אדוני היושב-ראש - - -

קריאות:

- - -

אורן אסף חזן (הליכוד):

סיסמאות הוא אמר. הוא אמר בני-אדם?

היו"ר דוד ביטן:

אורן, אורן, כשאתן לך זכות דיבור תדבר.

קריאות:

- - -

יוסי יונה (המחנה הציוני):

אורן חזן, אתה חבר כנסת - - -

היו"ר דוד ביטן:

אורן, אל תפריע.

יוסי יונה (המחנה הציוני):

אתה לא הצבעת - - - ואני אסביר לך למה.

אורן אסף חזן (הליכוד):

- - -

יוסי יונה (המחנה הציוני):

אני אסביר לך למה. - - -

אורן אסף חזן (הליכוד):

אתם מנצלים עצב של אנשים.

יוסי יונה (המחנה הציוני):

אדוני היושב-ראש, האם אתה מאפשר לי להסביר לו?

היו"ר דוד ביטן:

אורן, תיתן לו לדבר.

מיקי רוזנטל (המחנה הציוני):

לא, אל תדבר.

יוסי יונה (המחנה הציוני):

האם אתה מאפשר לי להסביר לו?

אורן אסף חזן (הליכוד):

הטענה שלך צינית, לא אכפת לך כלום.

היו"ר דוד ביטן:

יש לך את החמש דקות שלך לדבר. לא מעניין אותי מה אתה אומר, הוא מדבר.

יוסי יונה (המחנה הציוני):

אז בבקשה.

יוסי יונה (המחנה הציוני):

עכשיו אני אגיד לך, אדוני היושב-ראש, חבר הכנסת אורן חזן, ישבתי בוועדת
הכלכלה בראשותו של איתן כבל, ואנחנו נלחמנו קשות כדי להגדיל באופן משמעותי
ומקסימלי ועד הסוף את מכסת - - -

אורן אסף חזן (הליכוד):

אני ישבתי בוועדה המיוחדת - - -

רפי יששכר:

תשלח משפחה אחת הביתה - - -

קריאות:

- - -

יוסי יונה (המחנה הציוני):

אדוני, בבקשה.

היו"ר דוד ביטן:

אורן. אורן, זו קריאה ראשונה.

אורן אסף חזן (הליכוד):

קריאת פגרה.

היו"ר דוד ביטן:

נכון, כי אתה לא נותן לו לדבר.

יוסי יונה (המחנה הציוני):

אדוני.

רפי יששכר:

לא הסכמנו לזה.

אורן אסף חזן (הליכוד):

- - -

היו"ר דוד ביטן:

אוקיי, אז אני מוותר, אבל - - -

יוסי יונה (המחנה הציוני):

אדוני.

היו"ר דוד ביטן:

כן.

קריאות:

- - -

שולי מועלם-רפאלי (הבית היהודי):

- - -

היו"ר דוד ביטן:

שולי, את הבאה בתור.

יוסי יונה (המחנה הציוני):

אז אני רוצה להזכיר לכם, אנחנו רוצים להזכיר לכם שבוועדת הכלכלה נאבקנו,
חברי הכנסת מהאופוזיציה, כדי להגדיל עד כמה שניתן ובאופן מקסימלי - - -

אורן אסף חזן (הליכוד):

אתם נאבקים כמו לולב, אתם נשברים עם הרוח.

יוסי יונה (המחנה הציוני):

שום לולב, ישרים כמו סרגל.

אורן אסף חזן (הליכוד):

אתם נשברים.

היו"ר דוד ביטן:

עכשיו ויתרתי לו כבר.

יוסי יונה (המחנה הציוני):

אדוני, אחר כך הדיון עבר, והייתה את הוועדה בראשותו של צחי הנגבי השר, וגם
שם הגענו להסכמות להגדיל את מס' העובדים. ואני כאן אומר לכם, עם
ההסתייגויות שלנו ועם ההתנגדויות שלנו, וההתנגדויות שלנו מבוססות רק על
הערכים הדמוקרטיים, אבל באשר לעובדים, ואני אומר זאת כאן, אדוני היושב-ראש,
אנחנו תובעים, אני תובע בשם מפלגת העבודה שתהיה העסקה מלאה של עובדי רשות
השידור. הנה, אני אומר זאת.

אליעזר וחנונו:

ברשות השידור בירושלים, קדימה.

יוסי יונה (המחנה הציוני):

כן. לכן אני אומר, יהיה מה שיהיה - - -

קריאה:

תודה רבה.

קריאות:

- - -

יוסי יונה (המחנה הציוני):

יהיה מה שיהיה, אדוני היושב-ראש, ליצור כאן את יציר הכלאיים בין התאגיד
לבין רשות השידור. ונדאג, ואני אומר לכם, הנה, אורן חזן והנה דוד ביטן, אני
מאתגר אתכם, בואו נחוקק את החוק כך שאף אחד מהאנשים הללו, לא רק - - - ולא
שלמה אברהם ילכו הביתה.

אורן אסף חזן (הליכוד):

אתה ממחזר את המשפטים שלי, את האמירות שלי בשנתיים האחרונות?

יוסי יונה (המחנה הציוני):

כי בסופו של יום כאשר המבחן יעבור, כי לכם יש את הרוב בקואליציה, ובואו
נראה אם בסופו של יום החוק שיעבור כאן יבטיח את הפרנסה של האנשים האלה ואף
אחד מהם לא ילך הביתה. הנה האתגר. אתה לא תעמוד בו, אדוני, כל הצעקות
הציניות שלך. תודה, אדוני היושב-ראש.

זיו מאור:

משרד האוצר לא יעמוד בו. אתה תעמוד בו? משרד האוצר הבעיה.

רפי יששכר:

הוא יקבל הוראה.

אליעזר וחנונו:

משרד האוצר מודה שהוא יכול לעמוד בו, יש כסף.

נורית אליהו:

הוא לא יגן עלינו, משרד האוצר, אז מה זה השטות הזאת? חכמי חלם, חלם, רק
חלם.

קריאות:

- - -

היו"ר דוד ביטן:

בבקשה, שולי, כמה זמן את צריכה?

שולי מועלם-רפאלי (הבית היהודי):

אני אדבר ברצף ולא אאריך.

היו"ר דוד ביטן:

זה שברצף כן, אבל את יכולה לדבר גם שעה ברצף.

שולי מועלם-רפאלי (הבית היהודי):

אבל אתה יודע, לא באתי ללמד פה עכשיו שיעור גמרא.

אורן אסף חזן (הליכוד):

אני מוכן מתוך השעה שלי להקצות לה כמה דקות.

היו"ר דוד ביטן:

כמה דקות.

שולי מועלם-רפאלי (הבית היהודי):

תודה. חלק מחברי הכנסת שיושבים סביב השולחן הזה ישבו פה גם בכנסת הקודמת.
צריך להגיד באופן גלוי ואמיתי, החוק שעבר בסוף איננו דומה בכמה דברים
עקרוניים לחוק שהובא בהתחלה על-ידי השר גלעד ארדן. וזה בעיקר בעיקר בעיקר
מתייחס לאותה יצירה שפעם ראשונה נקבעה פה – שמי שבעצם עומד בראש התאגיד הוא
נשיא בית-המשפט העליון – האופן הדי בעייתי שזה נעשה בו, וזה נעשה באופן
בעייתי.

קארין אלהרר (יש עתיד):

מה?

שולי מועלם-רפאלי (הבית היהודי):

ישבנו בוועדה בכנסת הקודמת. רוצים עכשיו לפתוח את הדיון, אני לא חושבת שיש
לזה מקום.

קריאה:

זה היה בחוק המקורי.

קארין אלהרר (יש עתיד):

סליחה, נשיא בית-משפט עליון הוא לא יו"ר התאגיד. מאיפה הבאת את זה?

שולי מועלם-רפאלי (הבית היהודי):

אני לא אמרתי שהוא יו"ר התאגיד.

קארין אלהרר (יש עתיד):

אז מה?

קריאה:

לא ניתן להדיח את יושב-ראש ועדת האיתור ללא הסכמת נשיא בית-המשפט העליון.

קארין אלהרר (יש עתיד):

טוב מאוד.

קריאות:

- - -

שולי מועלם-רפאלי (הבית היהודי):

זה בדיוק מה שלא רציתי שיקרה. למה ישר אתם לוקחים את זה לאנשים? בואו תנו
לי להציג פה משהו קצת יותר מורכב, בסדר?

רוברט אילטוב (ישראל ביתנו):

קודם כול נשיאה, לא נשיא.

שולי מועלם-רפאלי (הבית היהודי):

מה שאני שאלתי בבוקר, אדוני המנכ"ל, לא היית פה.

קארין אלהרר (יש עתיד):

שולי, רגע.

אורן אסף חזן (הליכוד):

תעזרי לקארין.

שולי מועלם-רפאלי (הבית היהודי):

שנייה, קארין, אני רוצה רגע לדבר, ואז אתם תדברו.

אורן אסף חזן (הליכוד):

היא רוצה ללמד אותנו.

שולי מועלם-רפאלי (הבית היהודי):

שאלתי פה שאלה, אדוני המנכ"ל, בבוקר, ולא קיבלתי תשובה. אני באמת שואלת
שאלה. כיוון שהרי כולנו מבינים שהישיבה פה היום והדיון הזה בפגרה, וגם
הדיונים שיהיו הלאה, הם לא רק כי צריך לדחות את זה ב-15 יום, יש פה רצון
לשנות חלק מהתאגיד. אנחנו נכנסים מהתחלה לשאלת הרפורמה הגדולה שנדרשה ברשות
השידור, לשאלה של מה עושים עם העובדים האלה והאלה, כמה נקלטו מרשות השידור
בתאגיד, מה קורה עם עובדי התאגיד. המון המון שאלות. אני שאלתי שאלה בבוקר,
וכאילו התשובה הדי ברורה מאליה הייתה: לא, בלי זה אי-אפשר. אז אני רוצה
להגיד שכן, אולי כן אפשר. אולי לא צריך לשנות את החוק, ורק צריך לשנות
דברים בתוך החוק הקיים כדי ליצור - - -

רן שטרית:

- - -

שולי מועלם-רפאלי (הבית היהודי):

רן, רגע, אותך שמעתי בבוקר, את המנכ"ל עוד לא שמעתי. ואולי קצת תפתחו
אוזניים, וננסה לעשות את זה בדרך שתביא לתוצר הנכון ביותר. כל יושבי השולחן
הזה רוצים שידור ציבורי, מקובל על כולם. מי שזה לא מקובל עליו אין פה דיון
אתו. מקובל על כולם שכולם רוצים שידור ציבורי טוב, מקובל על כולם שגם היה
צריך רפורמה גדולה ברשות השידור. זה מקובל על כולם. ועכשיו בסדר, אני מבינה
שיש איזה באג שבו חטיבת החדשות בתאגיד לא כפופה לדירקטוריון. האם אפשר
ליצור מצב שחטיבת החדשות בתאגיד תהיה כפופה לדירקטוריון וזה ייצור את
ה-mind הציבורי גם בחטיבת החדשות, ולא תשים אותה בצד.

אורן אסף חזן (הליכוד):

מה רע?

שולי מועלם-רפאלי (הבית היהודי):

רגע, אורן, תעשה לי טובה, אל תפריע לי.

אורן אסף חזן (הליכוד):

אני רק רוצה להבין, מה כל זה קשור לסיבה שלשמה התכנסנו?

אורלי לוי אבקסיס (ישראל ביתנו):

- - -

שולי מועלם-רפאלי (הבית היהודי):

אבל זה בדיוק, אורן, שאתם מוכנים - - -

אורן אסף חזן (הליכוד):

הרי כל הסיפור, את יודעת, כי אמרו שלא רוצים לראות 1,000 מפוטרים - - - מה
כל זה קשור?

שולי מועלם-רפאלי (הבית היהודי):

אתם מוכנים להגיד שזה רק 15 יום, ואני חושבת שמשהו שמשפיע על חיים של כל כך
הרבה בני-אדם, ובהם: עובדי התאגיד ועובדי רשות השידור, לא יכולים להתייחס
אליו כאילו אנחנו פה רק בעניין טכני.

אורן אסף חזן (הליכוד):

את זה אני מקבל.

שולי מועלם-רפאלי (הבית היהודי):

לא נתחיל לדון בזה בעוד שבועיים או בעוד יום או בעוד יומיים. זאת שאלה
ראשונה שלי.

שאלה שנייה, אדוני המנכ"ל, ביחס לעובדים, איך אתה רואה את זה? מה הולך
לקרות עם העובדים של התאגיד, עם העובדים של רשות השידור, מי אלה עובדי
חטיבת החדשות החדשה הזאת שאנחנו הולכים להקים?

שלוש, לוח הזמנים, התאגיד היה אמור לעלות, ויכול להיות שאנשי מקצוע גדולים
ודגולים ממני בנושאי תקשורת מבינים שצריכים שם שינויים, מה עושים עם כל
התוכניות שהם הכינו ל-30 באפריל ול-1 במאי? סתם ככה זרקנו לזבל תוכניות
שהוכנו לשבועיים, שעות של עבודה של אנשים? לא יודעת.

שלמה פילבר:

בחדשות אין תוכניות מראש.

שולי מועלם-רפאלי (הבית היהודי):

לא, בסדר.

מיקי רוזנטל (המחנה הציוני):

את התחקירים על ביבי הם הכינו מראש.

שולי מועלם-רפאלי (הבית היהודי):

לא, לא.

קריאות:

- - -

שלמה פילבר:

שישדרו, ישימו באינטרנט, מה הם צריכים אותנו?

שולי מועלם-רפאלי (הבית היהודי):

דבר נוסף, אדוני, שעלה מתוך הרצון הזה בדחייה. מה ההיררכיה בין התאגיד לבין
חטיבת החדשות החדשה שקמה? מה ענו לי במסדרונות: תסתכלי איך זה עובד יפה
בערוץ 2 ב"קשת" ב"רשת" ובחדשות. אז תסבירו את זה להדיוטות.

צריך להגיד, אני לא מומחית בתקשורת, אבל ישבתי גם בכנסת הקודמת בחלק ניכר
מדיוני הוועדה, וגם ניסינו להיכנס עכשיו לנושא, אז תסבירו לנו איך קובעים
מי משדר מה, ואם קורה משהו שצריכה חטיבת החדשות להיכנס לשידור, אבל עכשיו
הזמן של התאגיד, אז איך זה עובד?

היו"ר דוד ביטן:

אתה רושם את השאלות כדי להשיב לכולם?

שולי מועלם-רפאלי (הבית היהודי):

כן, כן, אני לא מבקשת תשובה עכשיו. ודבר אחרון שאני רוצה להגיד פה, כי אני
חושבת שאמרנו את זה גם בבוקר, אני רוצה שזה יהיה ברור גם פה. לדעת כולי
עלמא השידור הציבורי במדינת ישראל צריך לשדר מירושלים. אני אומרת את זה פה
לא לאוזני מנכ"ל משרד התקשורת אלא אולי לאוזני מנכ"ל משרד האוצר או לאוזני
מי שזה לא יהיה. השידור הציבורי במדינת ישראל, מקום השידור שממנו הוא אמור
לצאת הוא ירושלים. 80 שנה אחרי הקמת רשות השידור אין מקום שרשות השידור
תשדר ממקום אחר, רשות השידור הציבורי – ולא משנה איך, בעזרת השם, יקראו לה.
תודה רבה.

היו"ר דוד ביטן:

תודה רבה. רבותי, על מנת שהדברים יהיו ברורים לכל חברי הכנסת, אתם לא
צריכים להישאר אתנו כל הזמן, אני אודיע חצי שעה לפני ההצבעה – זה מספיק חצי
שעה?

אורלי לוי אבקסיס (ישראל ביתנו):

מה עם הסתייגויות?

מיקי רוזנטל (המחנה הציוני):

אנחנו מפריעים לך?

היו"ר דוד ביטן:

לא.

מיקי רוזנטל (המחנה הציוני):

אם אנחנו מפריעים נלך.

היו"ר דוד ביטן:

למה תמיד אתה הולך לכיוון הלא נכון?

מיקי רוזנטל (המחנה הציוני):

אתה יודע, יש לי הסתייגות אחת.

היו"ר דוד ביטן:

מי שרוצה להישאר שיישאר.

מיקי רוזנטל (המחנה הציוני):

יש לי הצעה שמייתרת את כל החוק.

היו"ר דוד ביטן:

רגע.

מיקי רוזנטל (המחנה הציוני):

התאגיד לא ישדר תחקירים על ביבי, ונגמור את העניין.

היו"ר דוד ביטן:

תקשיב שנייה.

מיקי רוזנטל (המחנה הציוני):

בואו באמת נעביר את זה בחוק.

היו"ר דוד ביטן:

רבותי, אני אומר לח"כים, מי שרוצה להישאר ודאי שיכול להישאר, אבל על מנת
שלא לגנוב פה הצבעות, חצי שעה לפני מועד ההצבעה אני אודיע. או בעצם חצי שעה
לפני המועד של תחילת הדיון או ההסברים על ההסתייגויות. ניתן להסתייגויות
שעתיים הסברים.

יעל גרמן (יש עתיד):

עכשיו זה לא הסתייגויות. הם יהיו אחר כך.

היו"ר דוד ביטן:

רק שעתיים, ואחר כך נתחיל הצבעות. אז אני אודיע חצי שעה לפני זה לח"כים
להגיע, בסדר?

קריאות:

- - -

אורן אסף חזן (הליכוד):

איך אני אוכל לשכנע את הח"כים להצביע אם אתה משחרר אותם?

היו"ר דוד ביטן:

זה יהיה ארוך מאוד היום, אבל אתם יכולים פשוט להישאר, ללכת, לבוא. אני
אודיע לכם.

מיקי רוזנטל (המחנה הציוני):

אם אתה תגיש עם גאולה את מהדורת החדשות החוק עובר?

שולי מועלם-רפאלי (הבית היהודי):

ביטן, משפט אחרון.

אורן אסף חזן (הליכוד):

אתה לא יכול לשחרר ככה, היושב-ראש. - - -

אורלי לוי אבקסיס (ישראל ביתנו):

- - -

אורן אסף חזן (הליכוד):

במילים אחרות אמרת: תדברו, תדברו, אנחנו לא מקשיבים, נצביע בעד החוק.

היו"ר דוד ביטן:

אני מקשיב, אבל יש הסתייגויות.

אורן אסף חזן (הליכוד):

זה אנטי-דמוקרטיה.

היו"ר דוד ביטן:

הדיון הולך ככה, יש דיון בהסתייגויות, אנחנו מקריאים את החוק, והכול בסדר.
אבל אני אודיע לכם חצי שעה לפני שמצביעים.

מיקי רוזנטל (המחנה הציוני):

אבל יש פה שאלות רציניות, מה זה?

שולי מועלם-רפאלי (הבית היהודי):

מיקי, יש פה דבר חשוב. ביטן, אני רוצה לבקש ממך לאפשר לכל אחד מהאנשים שהוא
לא חבר כנסת ונמצא פה לדבר.

היו"ר דוד ביטן:

אני לא יכול לאפשר לכולם. אנחנו נחלק את זה.

שולי מועלם-רפאלי (הבית היהודי):

צריך לאפשר פה לאנשים להביע את המצוקות שלהם.

היו"ר דוד ביטן:

ניתן לנציגים. זה לא החוק העיקרי, זה רק חוק הדחייה. לח"כים אני לא יכול
להגיד מה לומר, אבל לאחרים אני כן יכול לצמצם.

שולי מועלם-רפאלי (הבית היהודי):

תצמצם אותם, אבל תאפשר להם לדבר.

היו"ר דוד ביטן:

אני אצמצם, כולם ידברו, כל הנציגים של כל סוג. כמובן, מנכ"ל התאגיד ידבר,
היושב-ראש ידבר, אני אתן לכולם. יש מישהו מרשות השידור חוץ מהעובדים?
המנכ"ל פה?

אורן אסף חזן (הליכוד):

האוצר יספר לנו איך הוא מביא כסף להציל את העובדים. אולי גם שאבי ניסנקורן
יבוא ויספר - - -

שולי מועלם-רפאלי (הבית היהודי):

די, די, די.

היו"ר דוד ביטן:

נורית קורן, בבקשה.

זיו מאור:

למה? הוא ייצג אותנו יופי.

אורן אסף חזן (הליכוד):

ממש. לא הייתי שולח אותו למכולת להביא לי חלב.

קריאות:

- - -

נורית קורן (הליכוד):

אורן, אני יכולה לדבר?

אורן אסף חזן (הליכוד):

אה, סליחה, חברת הכנסת קורן, בבקשה.

היו"ר דוד ביטן:

בבקשה.

נורית קורן (הליכוד):

אני רוצה לומר שאני כבר מהתחלה, כבר מלפני שנתיים כשהתחלנו לדבר על התאגיד
הבנתי שמשהו פה לא בסדר. כרגע אנחנו הולכים לעשות מישמש גם מפה וגם מפה.
צריך לשים לב שמדובר פה בעובדים ובמשפחות ובילדים, ואנחנו צריכים לתת אופק
שאנשים ידעו מה הולך לקרות בדיוק, וזה הדבר החשוב ביותר. אני לא רוצה לראות
שאם אנשים בסוף יצטרכו להיות מפוטרים ולצאת מהעבודה, אני מאוד רוצה שהאוצר
ידאג להם לקבל את כל הזכויות המגיעות להם.

שי באבד:

עשינו את זה.

נורית קורן (הליכוד):

בסדר, אם האוצר עשה את זה, אז צריך שהעובדים ידעו שהם יקבלו את כל מה שמגיע
להם, גם אנשים שלא נמצאים.

אליעזר וחנונו:

אבל אנחנו לא רוצים להיות מפוטרים, רוצים לעבוד.

רפי יששכר:

חד-הוריות.

נורית קורן (הליכוד):

רגע, חברים. רק רגע.

אורן אסף חזן (הליכוד):

תוכל לפרט מה עשיתם? באמת. לקבל פירוט שאני אדע.

נורית קורן (הליכוד):

צריך לדאוג לאנשים. יש אנשים שרוצים לפרוש מרצון, להם לתת את כל מה שהם
צריכים לקבל, ואפילו אם יהיה אפשר לתת קצת יותר שייתנו יותר. מי שרוצה
יפרוש.

נורית אליהו:

אנחנו רוצים לעבוד.

קריאות:

- - -

נורית קורן (הליכוד):

מי שרוצה להמשיך לעבוד - - -

קריאות:

- - -

נורית קורן (הליכוד):

תנו לי, חברים, רגע, אני אשמע אתכם.

קריאות:

- - -

נורית קורן (הליכוד):

אני אשב ואשמע אתכם, אבל תנו לי רק רגע.

שולי מועלם-רפאלי (הבית היהודי):

אתם טוענים שהסכמתם לרפורמה, ברפורמה חלק מכם היה צריך ללכת הביתה.

אליעזר וחנונו:

הלכו. הלכו 1,800 שלא מרצון, נזרקו לרחובות. היום הם מקבלים התקפות לב.
תראו את כל הכתבות שיש.

קריאות:

- - -

שולי מועלם-רפאלי (הבית היהודי):

רגע, אורן, אני רוצה תשובה ממנו.

היו"ר דוד ביטן:

נורית, את יכולה להמשיך לדבר? תמשיכי לדבר.

אורן אסף חזן (הליכוד):

אסביר לך, שולי.

היו"ר דוד ביטן:

רגע, אבל אתה הבא בתור, די. ואחר כך אורלי לוי אבקסיס.

נורית קורן (הליכוד):

אנחנו צריכים לדעת כמה משרות יש עוד בתאגיד או בגוף שיקום כדי לקלוט אנשים.
הבעיה הגדולה זה כל האנשים מגיל 45 עד 55, זו הבעיה הכי גדולה.

זיו מאור:

ומעל 50 שהולכים הביתה בלי עבודה?

נורית קורן (הליכוד):

גם מעל 50. כן, מעל 50. אני ירדתי יותר למטה, ל-45, בסדר?

אליעזר וחנונו:

בן 39 לא אמור להשתכר? אין לו ילדים?

נורית קורן (הליכוד):

זאת בעיה למצוא מקום עבודה, ולזה צריך לתת פתרונות. האוצר צריך לשבת.

אורלי לוי אבקסיס (ישראל ביתנו):

- - - עד גיל הפנסיה?

נורית קורן (הליכוד):

אני לא יודעת כרגע, אני רק מעלה את זה, אורלי.

קריאות:

- - -

נורית קורן (הליכוד):

אני עוד פעם אומרת לכם, ואני יודעת את הדברים האלה, צריך לראות איך אנחנו
בחוק הזה עכשיו גם קולטים אנשים עם מוגבלות. אין לנו אנשים פה עם מוגבלות.
איך אנחנו עושים טוב יותר שהתאגיד, וגם רשות השידור, אני לא יודעת איך היא
תקרא לגוף הזה עכשיו, שיותר אנשים עם מוגבלות יעבדו שם, וגם ניתן יותר
שירות לאנשים עם מוגבלות.

היו"ר דוד ביטן:

ניתן שעתיים לדבר על ההסתייגויות.

נורית קורן (הליכוד):

אדוני היושב-ראש, כשהתחלנו את כל הסיפור אתכם עם העובדים, וכשהעובדים אמרו
לי: תראי - - -

היו"ר דוד ביטן:

- - -

נורית קורן (הליכוד):

אדוני היושב-ראש, אני שומעת שאני רק צועקת. לא רוצה לצעוק.

היו"ר דוד ביטן:

- - -

יוסי יונה (המחנה הציוני):

תנו לה לדבר.

מיקי רוזנטל (המחנה הציוני):

הצבעות בשמונה בערב?

יוסי יונה (המחנה הציוני):

אדוני היושב-ראש, חברת סיעה שלך מדברת.

נורית קורן (הליכוד):

כששמעתי את התגובות כאן של אנשים שהם הגיעו לתאגיד וראיינו אותם, לא חזרו
אליהם, לא נתנו להם תשובות, לא אמרו להם למה לא קולטים אותם, איזה סיבות,
לא אמרו כלום.

קריאות:

- - -

אליעזר וחנונו:

- - - תהליך קליטת העובדים לא היה תקין, דבר חמור ביותר.

אורן אסף חזן (הליכוד):

תעזוב, לא משנה. זה לא משנה את הפתרונות שהצענו.

קריאות:

- - -

אליעזר וחנונו:

אנחנו התרענו לפני זה בוועדות כאן בכנסת, שיהיה תהליך תקין, והוא לא תקין.

נורית קורן (הליכוד):

כשראיתי את כל הדברים האלה ורציתי לדעת אם תקין או לא תקין שלחתי מכתב
למנכ"ל, וביקשתי לדעת מה הקריטריונים שנקלטים עובדים. אתם יודעים מה עשו?
שלחו לי את החוק. אז ככה מתייחסים אל חברי כנסת. קיבלתי תלונות גם כן
ממתורגמנים לשפת הסימנים שלא קלטו אותם בכלל. אנחנו חברה מתוקנת?

רפי יששכר:

תבדקו מה קורה שם.

אליעזר וחנונו:

העברתי להם את המסמך.

נורית קורן (הליכוד):

אנחנו נמצאים היום אחרי סרט שזה בנפשי, אני כיושבת-ראש הוועדה המיוחדת
להיעלמותם של ילדי תימן מזרח ובלקן, ואתמול אחרי הסרט של העיתונאית רינה
מצליח, שליוויתי אותה בסרט, ויש הרבה דברים שהיא צילמה כשנכחתי. אני רוצה
לומר לכם שאם התקשורת לא הייתה מגויסת ואם התקשורת לא הייתה באותן שנים
שהיו ועדות הבדיקה, גם ועדת מיניקובסקי, גם ועדת שלגי, כי יש המון דברים
מוועדת שלגי וועדת כהן קדמי, והתקשורת הייתה חושפת את כל הפרטים, וראינו רק
חלק מהדברים אתמול בסרט - -

אורלי לוי אבקסיס (ישראל ביתנו):

אז את נגד חטיבת החדשות?

נורית קורן (הליכוד):

- - לא היינו מגיעים למה שהיום הגענו, שהכול מפוברק בוועדה הזאת.

מיקי רוזנטל (המחנה הציוני):

אז אולי זה טוב להצביע נגד החוק.

קריאות:

- - -

נורית קורן (הליכוד):

שכל ועדת כהן קדמי - - -

אורלי לוי אבקסיס (ישראל ביתנו):

תגידי לראש הממשלה שלא צריך שזה יהיה נשלט.

נורית קורן (הליכוד):

אורלי, את לא שומעת מה אני אומרת. את לא שומעת מה אני אומרת.

אורלי לוי אבקסיס (ישראל ביתנו):

- - -

נורית קורן (הליכוד):

אורלי, אנחנו לא רוצים תקשורת מגויסת. אנחנו רוצים שהכול יהיה דמוקרטי,
והכול דמוקרטי.

נורית אליהו:

אין דמוקרטי - - -

נורית קורן (הליכוד):

תקשיבי טוב. להגיד שזה לא דמוקרטי זה לא נכון. הכול יהיה דמוקרטי, הכול
יהיה כמו שצריך. והגיע הזמן שנקבל תקשורת דמוקרטית וגם נקבל - - -

היו"ר דוד ביטן:

נורית, אמרת קצר.

איילת נחמיאס ורבין (המחנה הציוני):

תקשורת דמוקרטית לפי מה שמתאים לכם.

קריאות:

- - -

איילת נחמיאס ורבין (המחנה הציוני):

תקשורת דמוקרטית זה מה שמתאים לנורית קורן.

אורלי לוי אבקסיס (ישראל ביתנו):

- - -

נורית קורן (הליכוד):

לא מתאים לי שנשיא בית-המשפט או נשיאה של בית-משפט העליון הם אלה שיקבעו
פה.

קריאות:

- - -

מיקי רוזנטל (המחנה הציוני):

אם אנחנו לוקחים את דבריך, חברת הכנסת קורן, אז את צריכה להצביע נגד החוק
הזה.

נורית קורן (הליכוד):

זו הזדמנות לסדר את החוק.

מיקי רוזנטל (המחנה הציוני):

החוק הזה מבטיח שתאגיד החדשות יהיה מגויס לטובת ראש הממשלה, בדיוק ככה.

אליעזר וחנונו:

שלוש שנים אנחנו תחת פירוק, אנחנו מגויסים? באמת, איפה זה?

שלמה פילבר:

אתה מעליב את כולם, את האינטליגנציה שלו.

מיקי רוזנטל (המחנה הציוני):

לא מדבר על זה.

היו"ר דוד ביטן:

רבותי, אני מבין שכולם מתייחסים לחוק השני.

מיקי רוזנטל (המחנה הציוני):

אני לא מתייחס להסדר השני, אני מדבר על העיקרון.

היו"ר דוד ביטן:

אורן, חמש דקות.

אורן אסף חזן (הליכוד):

שמתי סטופר. אדוני היושב-ראש, חברי, הייתי אומר - - -

אורלי לוי אבקסיס (ישראל ביתנו):

ביטן, לפי איזה סדר זה?

היו"ר דוד ביטן:

לא נרשמת, מה את רוצה?

אורלי לוי אבקסיס (ישראל ביתנו):

מה זה לא נרשמתי? ועוד איך נרשמתי.

היו"ר דוד ביטן:

איפה? אני לא רושם. מי רושם?

אורלי לוי אבקסיס (ישראל ביתנו):

מה זה, גברים קודם?

יעל גרמן (יש עתיד):

ברגע שהגעתי נרשמתי.

היו"ר דוד ביטן:

אורלי אחריו, ואחר כך איילת. היא לא רשמה אותך, חשבתי שלא ביקשת. היא
ניטרלית.

יעל גרמן (יש עתיד):

נרשמתי.

היו"ר דוד ביטן:

אז לא שמנו לב. ראיתי שהערת לה הערות אגב.

יעל גרמן (יש עתיד):

באירוע כזה יש מישהו שלא רוצה לדבר?

אורן אסף חזן (הליכוד):

אותי כבר היית מוציא החוצה אם הייתי מדבר ככה.

מיקי רוזנטל (המחנה הציוני):

יאללה, תתקדם.

אורן אסף חזן (הליכוד):

אדוני היושב-ראש, הייתי אומר נער הייתי וגם זקנתי, אבל רק זקנתי, בזקן, לא
בגיל. אבל אני יכול להגיד לך – ואני אשמח אם תקשיב לי, אדוני היושב-ראש –
כשאני שומע את הדיון שמתנהל פה, ושמעתי את הדברים במליאה, ואני שומע חלק
מהחברים והחברות בתקשורת, אני אומר לעצמי: הייתי יכול במקום לדבר פה עכשיו
להביא הקלטות של השיחות, של הפרוטוקולים מהוועדה המיוחדת.

יוסי יונה (המחנה הציוני):

- - - "חמאסניקים".

אורן אסף חזן (הליכוד):

ילד, אל תפריע.

היו"ר דוד ביטן:

יוסי, למה אתה מפריע לו?

אורן אסף חזן (הליכוד):

מהוועדה המיוחדת לחוק השידור הישראלי, ולהשמיע את הדברים שאומרים היום,
שאמרתי אותם כבר לפני שנתיים, אבל אנחנו לא שם. אני לא רוצה לחזור אחרי
הדברים ולהגיד: אמרתי לכם, אמרתי לכם. נמאס לי להגיד אמרתי לכם.

מיקי רוזנטל (המחנה הציוני):

הנה, אבל אמרת לנו.

שולי מועלם-רפאלי (הבית היהודי):

אז למה אתה עושה את זה?

אורן אסף חזן (הליכוד):

אני רוצה לשאול שאלה אחת שלא ברורה לי, בכלל לא ברורה לי. לפני החג אמר ראש
הממשלה נתניהו שהוא לא יכול לסבול את העובדה ש-1,000 עובדים ילכו הביתה.
הגדיל ועשה ראש הממשלה נתניהו – ואני מצפה מכל אחד ואחת מחברי הכנסת פה
שיושבים בישיבה ובחוץ ללמוד מה זה פוליטיקאי שיודע להגיד טעינו – לקח
אחריות, אמר: טעינו.

שולי מועלם-רפאלי (הבית היהודי):

אבל, אורן, עובדי התאגיד כן יכולים ללכת הביתה? מה, אתם עושים פה הפרדה
בין - - -

קריאות:

- - -

אליעזר וחנונו:

יש עבודה לכולם ברשות השידור.

איילת נחמיאס ורבין (המחנה הציוני):

שולי, כן בטח.

אורן אסף חזן (הליכוד):

בנות, אני מבקש, שתהיה לכם מעט סבלנות.

קריאות:

- - -

איילת נחמיאס ורבין (המחנה הציוני):

אנחנו סבלניים, אבל אנחנו רוצים לדבר גם על אלה.

רפי יששכר:

שיבואו 200, שיבואו 1,000 - - -

קריאות:

- - -

שולי מועלם-רפאלי (הבית היהודי):

בואו נדבר על זכויות.

אורן אסף חזן (הליכוד):

שולי, אני מציע לך להיאזר רגע בסבלנות ולשמוע את מה שיש לי להגיד.

יוסי יונה (המחנה הציוני):

לא להפריע לאף אחד. חבר הכנסת אורן חזן לא מפריע אף פעם.

אורן אסף חזן (הליכוד):

אני מזכיר, את זה אני כן אזכיר, בדיון אצל איתן בוועדה כשישבנו באולם נגב
קמתי ותקפתי את אלה שרצו לשלוט בתקשורת, ואמרתי: דווקא אני שנכוויתי הכי
הרבה בבית הזה מהתקשורת עומד לצדם. ואז הם פרגנו, אמרו: או, דמוקרטיה, אבל
אני לא שם. אני לא בא ומסמן את מי צריך לפטר ואת מי לא. אני רק שואל שאלה
אמיתית: לשם מה נתכנסנו? הרי בדחייה הראשונה אמרתי: לא מספיק התאריך. אמרו:
לא, חצי שנה מספיק. ואז הגיע הזמן, דחו עוד פעם, ואז דחו עוד פעם, ועכשיו
דוחים ב-15 יום ואולי ב-30. ואני אומר עוד פעם שזה לא מספיק.

אתה יודע למה זה לא מספיק, אדוני היושב-ראש? כי בזמן הזה אולי ימצאו פתרון
לאיך להוזיל לכולנו את הסלולרי, אולי ימצאו פתרון לאיך להוזיל לכולנו דברים
אחרים, אבל לא ימצאו פתרון למאות, אם לא 1,000 מפוטרים. ואם בחוק הזה לאחר
הדחייה בחוק העיקרי שיבוא לא יהיה פתרון לעובדים, אני אומר לך שאני אתקשה
ללכת אתכם על הדבר הזה, כי אני לא יכול לרמות את עצמי.

שנתיים אנחנו – וגם אתם באופוזיציה, שאתם גיבורים גדולים היום ומבקרים
אותנו, איפה הייתם שנתיים? איפה הייתם? מכרתם סיפורים לאנשי רשות השידור.
אגב, את אותם סיפורים שמכרתם לתאגיד. אותי לא מעניין אם יקראו לזה תאגיד
השידור הישראלי או רשות השידור או ערוץ לולי המתחדש, זה לא מעניין בכלל.
אותי מעניין שיש אנשים שהולכים לשלם מחיר. א', בגלל פוליטיקה גרועה; ב',
בגלל אגואיזם של מנהיגות; ו-ג', בגלל שאחרים שישבו מעליהם וגזרו קופונים הם
צריכים לשלם את המחיר?

אני קורא לך, אדוני היושב-ראש, ללכת ולקחת את זה ולתת להם פתרון. שמעתי את
המאיים הסדרתי, את אבי ניסנקורן, פעם שישית ברצף מספר שהוא ישבית את כל
המשק. זו הייתה כותרת טובה, זה היה מאוד מעניין. אבל גם כשמבלפים בפוקר,
אתם יודעים, מבלפים, אבל לא חשוב שמות.

שולי מועלם-רפאלי (הבית היהודי):

לא, אנחנו לא יודעים.

מיקי רוזנטל (המחנה הציוני):

לא, לא, תספר.

שולי מועלם-רפאלי (הבית היהודי):

מתנצלת, לא יכולתי להתאפק.

קריאות:

- - -

יעל גרמן (יש עתיד):

אתה יכול ללמד אותנו.

מיקי רוזנטל (המחנה הציוני):

תספר לנו על הפוקר.

אורן אסף חזן (הליכוד):

צחוק, צחוק - - -

קריאות:

- - -

אורן אסף חזן (הליכוד):

לא חשוב שמות.

איילת נחמיאס ורבין (המחנה הציוני):

אורן, בשבילנו. בחיאת, בשבילנו.

קריאות:

- - -

שולי מועלם-רפאלי (הבית היהודי):

די, די, די.

אורן אסף חזן (הליכוד):

מי שירצה שיעור אני אעביר לו בשבע בערב בלשכה. אבל בואו נהיה רגע רציניים,
כי אנחנו מתעסקים בחיים של אנשים. ובאנשים שבעוד שבוע או שבועיים או
חודשיים יגיעו הביתה והילדים יגידו להם: הם-הם, ולא יהיה להם כסף לקנות
אוכל, כי אותנו מעניינת הפוליטיקה.

ואבי ניסנקורן שאיים בשביתה, ואחרי זה פתאום אמר: מצאנו פתרון, ובילף בלוף
אחד גדול ועובד כל כולנו, מישהו צריך להגיד את זה. ואם האנשים, החברים שלו
באופוזיציה, בגלל שהם צריכים את הכוח שלו, מפלגת העבודה סותמים את הפה, הם
יותר גרועים ממי שהוביל אותנו למקום הזה, כי הם עומדים בצד ויודעים שצוחקים
פה עוד פעם על האנשים. ולי נמאס שצוחקים על האנשים.

ואני אומר לך, אדוני היושב-ראש, בצורה הכי ברורה שיש, אני רוצה להיצמד
לדברים של ראש הממשלה, כואב לו על העובדים, הוא רוצה פתרון לעובדים, אנחנו
נעזור לו להביא פתרון לעובדים. יש כאלה שרוצים להתעסק בסלולר, ויש כאלה
שמתעסקים בבני-אדם. אנחנו מתעסקים בבני-אדם, ואנחנו נביא פתרון. בלי
איומים, בלי סיפורים, בלי השבתות, ובלי כותרת שתהיה לקושש כמה קולות
בבחירות להסתדרות.

קריאות:

- - -

אורן אסף חזן (הליכוד):

אני מבקש באמת, תפסיקו ללכת מסביב, אני קורא לכל החברים משמאל ומימין,
מהקואליציה והאופוזיציה, למצוא את דרך המלך כדי לטפל באנשים האלה, כדי לתת
להם – הם לא מסכנים, ואנחנו לא עושים להם טובה, זה מגיע להם. כי אלה אנשים
שהלכו ושירתו את הציבור במשך עשרות שנים. אם מישהו עבד עליהם או ניצל אותם
על חשבון הקופה הציבורית, אנחנו נתקן את זה.

אני רוצה גם להזכיר לכל המתחכמים פה שמבקרים אותנו, ובזה אני מסיים, שגם
הייתה בשורה בכל התהליך הזה. כבר שכחו שהליכוד ביטל את האגרה, אותה אגרה
שהציקה ופגעה בכולם. הרי לא סתם הגענו למקום שאנחנו נמצאים בו. אז צריך גם
לדעת להגיד מילה טובה. בואו נמצא את הדרך לפתור את הבעיה לעובדים - -

קארין אלהרר (יש עתיד):

ברור.

אורן אסף חזן (הליכוד):

- - גם בתאגיד וגם, ומעל הכול, ברשות השידור.

קארין אלהרר (יש עתיד):

לא הבנתי.

אורן אסף חזן (הליכוד):

מה?

קארין אלהרר (יש עתיד):

על האגרה אתם לוקחים את הקרדיט?

היו"ר דוד ביטן:

לא, זה קרדיט שלך.

אורן אסף חזן (הליכוד):

מה זאת אומרת? זה קרדיט של הליכוד.

היו"ר דוד ביטן:

אנחנו אשמים בתאגיד. זה מה שאני אוהב אצלה, מה שאשמים זה אנחנו, מה שטוב זה
לפיד.

קארין אלהרר (יש עתיד):

אה, סליחה.

קריאות:

- - -

שולי מועלם-רפאלי (הבית היהודי):

אני לא מאמינה שזה מה שמעסיק אתכם.

מיקי רוזנטל (המחנה הציוני):

תתביישו. פשוט תתביישו.

קריאות:

- - -

אורן אסף חזן (הליכוד):

רגע, רק משפט אחרון.

אליעזר וחנונו:

1,800 אנשים - - -

אורן אסף חזן (הליכוד):

אני אומנם לא בנק, אבל אני אתן לך את הקרדיט. לא מעניין אותי מי ייקח אותו,
זה לא רלוונטי, שימי אותו על שלט.

קארין אלהרר (יש עתיד):

אורן, לא - - -

אורן אסף חזן (הליכוד):

שיש עתיד יגידו: אנחנו הבאנו את זה. את יודעת על מה אני רוצה קרדיט? אני
רוצה קרדיט על זה שהכנסת הזו כולה ביחד מצאה להם פתרון.

קארין אלהרר (יש עתיד):

אורן, אין בעיה.

אורן אסף חזן (הליכוד):

ועוד דבר אחד אחרון.

היו"ר דוד ביטן:

אורן, די.

אורן אסף חזן (הליכוד):

אמרת לי חמש דקות.

היו"ר דוד ביטן:

עברו חמש דקות.

אורן אסף חזן (הליכוד):

עברו ארבע ו-37 שניות.

היו"ר דוד ביטן:

באמת?

אורן אסף חזן (הליכוד):

אני מודד.

היו"ר דוד ביטן:

לך יש שעון מיוחד, אה?

אורן אסף חזן (הליכוד):

בוודאי, זה זמן חזן, מה זאת אומרת?

היו"ר דוד ביטן:

טוב, קדימה.

אורן אסף חזן (הליכוד):

תקשיב, עוד משפט אחד אחרון. באנו יותר מפעם אחת לוועדת הכלכלה, אפילו הגיע
ראש העיר ירושלים והגיעו אחרים ודיברו על החשיבות של ירושלים. חבר'ה,
החלטנו לפתוח, החלטנו לדחות, בואו נדבר על הכול. ובמקום שנמצא את עצמנו
שבג"ץ מחליט בשבילנו, אנחנו כל פעם מאשימים את בג"ץ. אנחנו מאשימים את
בג"ץ. בג"ץ מתערב כי אנחנו לא מחליטים החלטות, כי אנחנו, המנהיגות הזאת
לעתים מפחדת להחליט, אז היא משאירה את זה לפתחו של בג"ץ. אז כדי שזה לא
יקרה גם במקרה הזה בוא נשאיר את השידור בירושלים, בואו נמצא פתרון לעובדים,
ובואו נהיה אמיצים מספיק גם להתמודד עם הביקורת וגם עם הטעויות שעשינו.

תמנה עורב:

בקיצור, תשאירו את רשות השידור על כנה.

היו"ר דוד ביטן:

אני רק מזכיר לכולם שהיה תיקון שעשינו, נדמה לי שקבענו שהשידורים יהיו
בירושלים, נכון, איתן?

קריאה:

כן, כן.

רן שטרית:

נכון, וזה לא משתנה.

היו"ר דוד ביטן:

אז אני לא מבין מה אתם מחפשים.

אורן אסף חזן (הליכוד):

זה לא הולך להיות ככה.

רפי יששכר:

זה לא הולך להיות בירושלים.

היו"ר דוד ביטן:

היה תיקון לחוק שעשינו.

אורן אסף חזן (הליכוד):

אבל, איתן, זה לא הולך להיות כאן.

היו"ר דוד ביטן:

רבותי, אורלי, בבקשה. אחר כך גרמן, אחר כך איילת. כמה זמן את צריכה, אורלי?

אורלי לוי אבקסיס (ישראל ביתנו):

כמה שייקח.

היו"ר דוד ביטן:

לא, לא.

אורלי לוי אבקסיס (ישראל ביתנו):

זה לא ייקח הרבה.

היו"ר דוד ביטן:

עד חמש דקות, בסדר? זה הרבה זמן.

אורלי לוי אבקסיס (ישראל ביתנו):

תראו, אני רואה פה את העובדים הן מרשות השידור והן מהתאגיד החדש, ואני לא
יכולה לא להסתכל על מה שעובר עליהם, על מה שעובר על אותן משפחות, על אותם
הורים, על אותם אנשים שיש להם עכשיו משכנתה לשלם, ולשלם לגיל-הרך ולשלם
הוצאות שוטפות, והחינוך הוא לא חינוך חינם.

אליעזר וחנונו:

אני אבדתי את הבית שלי, מכרתי אותו.

אורלי לוי אבקסיס (ישראל ביתנו):

וצריכים לחפש, אם בכלל, הם צריכים לחפש מקום עבודה חדש, ואם וכאשר מתי זה
יהיה. ואם אנחנו מסתכלים על עובדי התאגיד, כל הזמן שידרו להם שזה קורה,
ששום דבר לא יעצור את התהליך, ולכן הם עזבו מקומות עבודה. לעתים גם בדרך
כזו שאין להם שום אפשרות לחזור למקום העבודה הישן, כי שם הם כאילו גם פגעו
ביחסי האמון מול המעסיק, ולכן אין להם לאן לחזור, כי האמינו לנו,
לפוליטיקאים.

עכשיו אני אגלה לכם משהו. לצערי הרב, אתם לא אישו בכלל בסיפור פה. זה
שמביאים אותנו לדבר זו אחיזת עיניים. יש פה שני אנשים שעושים שרירים באופן
ציני ביותר על הגב שלכם, ואין זה משנה אם זה פעם עובדי רשות השידור או פעם
עובדי התאגיד. נותנים לכם לריב אלה עם אלה, ולשים אתכם כמו בתוכנית ראליטי,
איזה עובדים ראוי לשמור.

ואני אגיד לכם יותר מכך. לא משנה מה תהיה התוצאה, יש פה שני נציגים של שני
האנשים ששולטים ומשחקים בכולנו כאילו היינו עכשיו שחקנים על המגרש שלהם,
נמצא פה שי באבד שהוא נציג שר האוצר, ונמצא פה דוד ביטן שהוא הנציג האוטנטי
של ראש הממשלה ושל הרצונות שלו, נכון או לא? אתה יושב-ראש הקואליציה.

היו"ר דוד ביטן:

לא. אני כן, אבל אני לא - - -

אורלי לוי אבקסיס (ישראל ביתנו):

תפקידך להעביר את מה שרוצה – פעם קראתי כתבה שלך, ולכן אני מצטטת.

היו"ר דוד ביטן:

מה אמר?

אורלי לוי אבקסיס (ישראל ביתנו):

תפקיד ראש הקואליציה הוא להעביר את מה שראש הממשלה רוצה.

היו"ר דוד ביטן:

אז את זה מי אמר? התקשורת אמרה?

אורלי לוי אבקסיס (ישראל ביתנו):

אני מאמינה לך, לכן אני אומרת את זה.

איילת נחמיאס ורבין (המחנה הציוני):

אתה אמרת את זה.

אורלי לוי אבקסיס (ישראל ביתנו):

לכן אני מצטטת.

איילת נחמיאס ורבין (המחנה הציוני):

זה מה שהיא אומרת. היא מצטטת אותך.

היו"ר דוד ביטן:

אני יושב-ראש הקואליציה וצריך גם את זה, אבל אני עושה המון תיקונים בחוק
הזה.

אורלי לוי אבקסיס (ישראל ביתנו):

אני מצטטת אותך, זה הכול.

יעקב אשר (יהדות התורה):

מי שם ציטוט? התקשורת.

איתן כבל (המחנה הציוני):

יצאו מהקשרם.

אורלי לוי אבקסיס (ישראל ביתנו):

חברים, שתבינו פה דבר נורא נורא חשוב. מה שקורה פה זה מאבק בין שני מנהיגים
שרוצים להראות מי יותר חזק, האם זה ראש הממשלה ששיחק בשר האוצר שלו והפך
אותו פעם אחר פעם – אני לא אגיד לשטיח – אבל אני אגיד: לבן-אדם מאוד מאוד
מאוד גמיש.

אורן אסף חזן (הליכוד):

אבל מה את עושה? את עושה את אותו דבר בדיוק.

אורלי לוי אבקסיס (ישראל ביתנו):

אורן, אל תתערב, אני שתקתי. תן לי לסיים.

אורן אסף חזן (הליכוד):

ואללה - - -

אורלי לוי אבקסיס (ישראל ביתנו):

שהפך אותו כמעט למר גמיש - -

אורן אסף חזן (הליכוד):

מרגרינה.

אורלי לוי אבקסיס (ישראל ביתנו):

- - בכך שבנושאים כאלו ואחרים נאלץ להתקפל פעם אחר פעם אחר פעם עד לכדי כך
ששר האוצר הבין שהוא כנראה ילך לבחירות, ובחירות על התאגיד זה לא טוב לו,
בעיקר בתוך הסקרים הנוכחיים שאנחנו עדים להם.

ולכן, לפעמים אני רוצה לומר שמציאות מסוימת מביאה לאיזשהו מזור, יצא לה
לפתע תוכנית חברתית מאוד בלי ידיעתו של ראש הממשלה, כדי שאם ילכו לבחירות
יוכל לומר שר האוצר: ראש הממשלה מונע את ההטבות החברתיות האלה. לא משנה
שבארגון של אותה תוכנית - -

רפי יששכר:

כן, שר האוצר מונע.

אורלי לוי אבקסיס (ישראל ביתנו):

- - אין מקורות תקציביים עתידיים, היא נסמכת אך ורק על עודף מגביית מסים
שאין להסתמך על כך, זה לא בבסיס התקציב. יש את חוק הנומרטור שהעברתם, שעל
כל נושא אתם צריכים להראות מאיפה אתם מקצצים. אני רוצה לראות מאיפה תקצצו
ארבעה מיליארד שקלים.

אבל בסופו של דבר הנושא הזה של התאגיד הוא נושא פוליטי פר-אקסלנס. זה מאבק
בין שני זכרי אלפא, תסלחו לי, שרוצים להראות מי שולט פה במדינה.

אורן אסף חזן (הליכוד):

אם אני הייתי אומר ככה, היו אומרים שאני מטריד.

אורלי לוי אבקסיס (ישראל ביתנו):

ועל הדרך אנשים פה נזרקים לגורלם בלי לדעת אם מחר או מחרתיים יהיה להם מקום
פרנסה - -

אורן אסף חזן (הליכוד):

איפה הייתם שנתיים?

אורלי לוי אבקסיס (ישראל ביתנו):

- - בלי לבדוק מה קורה באמת או מי מתקבל. הגיעו אלי טענות, שגם כאלו של
רשות השידור שהתקבלו לתאגיד התקבלו ברבעי משרה, ואז כאילו מילאו איזושהי
מכסה של קבלה של אנשי רשות השידור.

קריאה:

כן, כן.

אורלי לוי אבקסיס (ישראל ביתנו):

גילינו שהחוזים שלהם, לפחות - - -

אליעזר וחנונו:

הם רוצים מבקר פנים ב-40%.

אורלי לוי אבקסיס (ישראל ביתנו):

אני חייבת להודות שהחוזים שהגיעו אלי הם כאלו שהיו ברשות השידור עשרות שנים
מגיעים לשפל, ואפילו לא מגיעים לשכר מינימום.

איילת נחמיאס ורבין (המחנה הציוני):

זה מגוחך.

אורלי לוי אבקסיס (ישראל ביתנו):

והציניות הגדולה שהיינו עדים לה אתמול הייתה מול ההסתדרות ומשרד האוצר שבהם
דנו על משהו סגור מראש, כי צריך להבין, ואותנו כעובדים זה צריך להפחיד. אם
שר האוצר תומך בריש גלי בנציג העובדים במדינת ישראל; זאת אומרת, ביושב-ראש
ההסתדרות הנוכחי; זאת אומרת, שהוא נוח מדי לשר האוצר; וזאת אומרת שמישהו
עשה עלינו פה סיבוב; וזאת אומרת ששלוש שנים שבהן ההסתדרות ישבה בשקט ופתאום
נזכרה באיזשהו איום פיקטיבי של שביתה, לא היה ולא נברא. שר האוצר מרוויח
מזה, ויושב-ראש ההסתדרות מרוויח מזה, והעובדים, אין.

בואו נסתכל על כל אחד ואחת מאתנו, האם יש לנו אחריות? ומה אנחנו יכולים
להגיד גם אם אנחנו חברים מהקואליציה. תשמעו, שמעתי פה חברים מהקואליציה
ששכנעו אותי.

שולי מועלם-רפאלי (הבית היהודי):

להצביע נגד.

אורלי לוי אבקסיס (ישראל ביתנו):

אבל הם שכנעו אותי להצביע נגד הדבר הזה שמוצע לפנינו. יצור הכלאיים המאוד
מאוד מוזר הזה שמי יהיה בו, מי לא יהיה בו, חטיבת החדשות תהיה נשלטת או לא
תהיה נשלטת.

חברת הכנסת קורן, אני באמת לא מבינה, אז מדוע אנחנו צריכים בעצם לנתק את
זה? למה אנחנו מנתקים את זה מהתאגיד? מי ייקלט ואיך ייקלט? ואני שמעתי על
הרבה אימהות חד-הוריות, לחלקן יש שלושה ילדים שייזרקו מחר-מחרתיים לחפש
מקום עבודה אחר.

רפי יששכר:

אף אחת לא התקבלה.

אורלי לוי אבקסיס (ישראל ביתנו):

למה יש הוראה לא להעסיק? למה יש צמצום? ותסלחי לי, קארין, אני מאוד מכבדת
אותך, אבל בכתיבת החוק הזה אתם עוד צמצמתם יותר ויותר את היכולת להעסיק
עובדים ברשות השידור.

קארין אלהרר (יש עתיד):

לא נכון.

אורלי לוי אבקסיס (ישראל ביתנו):

בהתחלה עוד דובר על - - -

אורן אסף חזן (הליכוד):

מה לא נכון?

קריאות:

- - -

אורן אסף חזן (הליכוד):

רציתם לפטר עובדים בחוק.

קריאה:

1,800 לפטר, יחד עם ההסתדרות חתמתם על זה.

אורן אסף חזן (הליכוד):

לפטר בחקיקה רציתם. אל תשנו את ההיסטוריה, תיקחו אחריות.

קארין אלהרר (יש עתיד):

אני רוצה להגיב.

קריאות:

- - -

אורלי לוי אבקסיס (ישראל ביתנו):

היה והיה.

אורן אסף חזן (הליכוד):

הייתה דרישה לעלות של עשרה מיליון. צמצום ב-25%.

אורלי לוי אבקסיס (ישראל ביתנו):

יותר מכך – די, נו, אורן, אני לא צריכה עזרה, באמת.

קארין אלהרר (יש עתיד):

אני רוצה להגיב.

היו"ר דוד ביטן:

- - -

קארין אלהרר (יש עתיד):

אני אשכח את זה.

אורלי לוי אבקסיס (ישראל ביתנו):

בלהגביל את הקליטה וכמה יכנסו וכדומה, הרי בסופו של דבר אף אחד לא מסתכל על
היכולת הכלכלית של אותם הורים להמשיך בשגרה היומיומית שלהם; אף אחד לא
מסתכל על האופק התעסוקתי שלהם; אף אחד לא מסתכל על כך שהאם בכלל יצליחו
למצוא מקום עבודה בנושא שבו הם מתמחים. ועכשיו באמצע החיים לעשות הסבה
מקצועית זה לא קל. זה לא קל כשיש לך הוצאות מטורפות. זה לא כשהפוליטיקאים
מסתכלים על הכול דרך החור של הגרוש, של איפה אני מבחינת הכוח. ובסופו של
דבר שוב פעם כמו סצנריו ידוע מראש - -

אליעזר וחנונו:

יתייגו אותנו.

אורלי לוי אבקסיס (ישראל ביתנו):

- - יתייגו אתכם, ידברו עליכם.

קריאה:

לא תמצא עבודה.

אורלי לוי אבקסיס (ישראל ביתנו):

אני רוצה לומר לכם שאת המחיר הגדול אנחנו כחברה נשלם, אבל את המחיר האישי
ישלמו העובדים האלו ששוב פעם הוכחנו להם שהפוליטיקה היא מעל הכול. אז הגיע
הזמן, חברי חבר הכנסת שי באבד, כנראה שלא תהיה הארכה לשבועיים.

שולי מועלם-רפאלי (הבית היהודי):

חבר הכנסת שי באבד?

אורן אסף חזן (הליכוד):

הוא חלם, אבל הוא לא.

אורלי לוי אבקסיס (ישראל ביתנו):

הוא כמעט. כמעט. היה מס' 11 כשהם קיבלו עשרה מנדטים.

היו"ר דוד ביטן:

רבותי, מספיק.

אורלי לוי אבקסיס (ישראל ביתנו):

אז הוציאו אותו מהרשימה ונתנו לו מנכ"ל. - - - איפה הקליטה? תעשה אתה משהו
טוב, שי.

היו"ר דוד ביטן:

אורלי, אורלי, אורלי.

קריאות:

- - -

אורלי לוי אבקסיס (ישראל ביתנו):

יש לך תפקיד - - - בכנסת, תדאג לאנשים.

היו"ר דוד ביטן:

אורלי, מספיק.

שי באבד:

אני מבקש מיו"ר הכנסת לשמור על כבודו של מנכ"ל האוצר, בבקשה.

קריאה:

הוא לא יו"ר הכנסת.

שי באבד:

סליחה, יו"ר הקואליציה ויו"ר הוועדה.

אורלי לוי אבקסיס (ישראל ביתנו):

אני רוצה להבין למה - - - כשאמרתי מס' 11 ברשימה שהפך להיות מנכ"ל האוצר?

קריאות:

- - -

אורלי לוי אבקסיס (ישראל ביתנו):

זה שדרוג, שי, אתה לא מודע לזה שזה שדרוג? ח"כים מתדפקים לך על הדלת.

קריאות:

- - -

היו"ר דוד ביטן:

אני מזכיר לח"כים שאנחנו דנים בחוק מסוים.

אורלי לוי אבקסיס (ישראל ביתנו):

אנחנו מדברים בחוק מסוים, ושמעתי.

היו"ר דוד ביטן:

אני אתחיל להגביל את הח"כים בזמן, אי-אפשר ככה.

אורן אסף חזן (הליכוד):

הבנתי מה הבעיה.

אורלי לוי אבקסיס (ישראל ביתנו):

דוד, יואב קיש מבקש - - -

אורן אסף חזן (הליכוד):

אתה יודע, הבנתי מה הבעיה.

אורלי לוי אבקסיס (ישראל ביתנו):

אורן, סליחה, הזמן מתארך בגלל שאתה מפסיק כל רגע.

שולי מועלם-רפאלי (הבית היהודי):

אורן.

אורלי לוי אבקסיס (ישראל ביתנו):

חבר הכנסת יואב קיש טוען פה טיעונים שבחלקם ישמעו מאוד רציונליים לגבי
הארכה או לא הארכה.

היו"ר דוד ביטן:

נעשה בנושא הזה דיון מיוחד.

אורלי לוי אבקסיס (ישראל ביתנו):

אבל זה לא יעזור, כי ברגע ששר האוצר ייתן את ההארכה הזו הוא מסתכן בכך,
ושוב פעם הכול פוליטי, שהוא יצטייר בפני הציבור כמי שמתקפל עוד פעם. ולכן,
גם אם הטיעונים יהיו רציונליים או לא רציונליים הם לא - - -

היו"ר דוד ביטן:

אורלי, נעשה על זה דיון מיוחד.

אורלי לוי אבקסיס (ישראל ביתנו):

אני מבקשת מהח"כים, תעשו הפוגה קטנה מהמחויבויות ומהאוטומטיות של להרים את
היד או להוריד, תסתכלו על העובדים, אל תצהירו הצהרות ואחר כך תצביעו בניגוד
להצהרות שהצהרתם, תהיו עצמאים. מדובר באנשים, בהורים לילדים, אנשים שיש להם
התחייבויות פיננסיות, תכבדו אותם.

היו"ר דוד ביטן:

אין לי ברירה, אני אתחיל להגביל ח"כים.

אורן אסף חזן (הליכוד):

רק, היושב-ראש, בקשה לאוצר, שיביאו לנו את המספרים כתובים.

היו"ר דוד ביטן:

רגע, קארין רוצה להשיב.

קארין אלהרר (יש עתיד):

חברת הכנסת לוי אבקסיס, רק בואי נהיה מדויקים, הצעת החוק הממשלתית אמרה עד
25%. בוועדה זה היה מינימום 25%, אז רק בואי נדייק.

אורלי לוי אבקסיס (ישראל ביתנו):

אז לדייק בהצעת חוק ממשלתית, כשאתם הייתם שר האוצר.

קריאות:

- - -

שולי מועלם-רפאלי (הבית היהודי):

מס' - - - שהוכנסו להצעת החוק - - -

אורלי לוי אבקסיס (ישראל ביתנו):

מאיפה נולדה הצעת החוק הממשלתית שבאה להגביל ל-25% קליטה מחודשת?

היו"ר דוד ביטן:

לא יודע מה. רגע, רגע.

קריאות:

- - -

היו"ר דוד ביטן:

רבותי, בקדנציה הזאת תיקנו את זה ל-50% בראשות איתן כבל, חייבים להגיד את
זה.

שולי מועלם-רפאלי (הבית היהודי):

נכון.

היו"ר דוד ביטן:

איתן נלחם על זה ותיקן.

אורן אסף חזן (הליכוד):

ביקשתי ממנכ"ל האוצר לקבל את המספרים.

היו"ר דוד ביטן:

אמרתי שהם ירשמו את השאלות ויענו בסוף.

מיקי רוזנטל (המחנה הציוני):

סמן את הקואליציה הבאה.

היו"ר דוד ביטן:

לא, אין דבר כזה.

שולי מועלם-רפאלי (הבית היהודי):

אני גם חושבת שבשביל ההגינות, אדוני היושב-ראש, צריך לאפשר גם לראשי
התאגיד, אחרי שאומרים עליהם כל מיני דברים, להגיד את הנתונים האמיתיים.

היו"ר דוד ביטן:

אני אוהב את זה, את קודם כל דיברת, ועכשיו ניתן להם. אתן לכל הח"כים, ואחר
כך נעבור לכולם. אל תדאגי, יש לנו היום הרבה זמן. בבקשה, גרמן.

שולי מועלם-רפאלי (הבית היהודי):

אורלי אומרת עליכם שלא קיבלתם - - -

היו"ר דוד ביטן:

מועלם, מועלם.

קריאות:

- - -

יעל גרמן (יש עתיד):

אני לא אצעק.

אורלי לוי אבקסיס (ישראל ביתנו):

- - -

היו"ר דוד ביטן:

אורלי, זה לא הולך ככה. מה זה? דיברת שבע דקות, היא עכשיו מדברת אתך. תני
לגרמן לדבר.

אורלי לוי אבקסיס (ישראל ביתנו):

היא שאלה אותי שאלה.

שולי מועלם-רפאלי (הבית היהודי):

- - -

היו"ר דוד ביטן:

שולי, שולי.

שולי מועלם-רפאלי (הבית היהודי):

אתה צודק.

היו"ר דוד ביטן:

בבקשה, גרמן.

יעל גרמן (יש עתיד):

אני רוצה להוריד פה את כל המסכות. שמעתי בקשב רב - - -

קריאות:

- - -

היו"ר דוד ביטן:

כמה זמן את צריכה?

יעל גרמן (יש עתיד):

אני אומרת לך שלא הרבה.

היו"ר דוד ביטן:

אני אלך אתך.

יעל גרמן (יש עתיד):

אם לא יפריעו לי. אם יפריעו לי אני שותקת, אני לא מתווכחת. כל עוד שיפריעו
אני בשתיקה. אני מבקשת להוריד פה את כל המסכות ואת כל הצביעות שנשמעת פה
מכולם, מכל עבר. דואגים לעובדים? בבקשה, בואו נדאג לעובדים. למה להפריד את
חטיבת החדשות אם דואגים לעובדים? מה, אי-אפשר היה לבוא לתאגיד ולומר: אנחנו
דואגים לו? התעוררנו מאוחר, ברח לנו. לא חשוב. כמו שאמרתי היום בכנסת: לא
ברח לאף אחד שום דבר, כי את החוק הזה הביאו לראשונה לכנסת חודשיים וחצי
לפני "צוק איתן". אז באמת האמירה הזו של ראש הממשלה שזה ברח לו בגלל "צוק
איתן" לוקה קצת בחוסר דיוק, אם לא יותר מכך.

אורן אסף חזן (הליכוד):

הוא אמר שהוא טעה - - -

יעל גרמן (יש עתיד):

אני מדברת על האמירה שזה ברח לו ב"צוק איתן".

אורן אסף חזן (הליכוד):

מה זה קשור? הוא אמר שהוא טעה.

יעל גרמן (יש עתיד):

זה לא ברח ב"צוק איתן", וזה התקבל חודשיים לפני כן. אבל נניח שאחרי שלושה
חודשים גילו שעשו עוול נורא לעובדים, הדבר הפשוט ביותר הוא לומר לראשי
התאגיד - - -

רפי יששכר:

למה לראשי התאגיד ולא לראשי רשות השידור?

יעל גרמן (יש עתיד):

אני לא מדברת.

זיו מאור:

למה בתאגיד ולא ברשות השידור?

היו"ר דוד ביטן:

אבל אמרתי לא להפריע לח"כים. נו, באמת.

זיו מאור:

לא, אבל רשות השידור. למה התאגיד?

היו"ר דוד ביטן:

אמרת כבר, מספיק.

קריאה:

זה היה ונשאר.

תמנה עורב:

אז עוד לא היו ראשי תאגיד.

יעל גרמן (יש עתיד):

למה לא לבוא לראשי התאגיד ולומר להם: תשמעו, לא מילאתם את חובתכם, מילאתם
את חובתכם שלא כראוי, גילינו שיש פה עוול, גילינו שלא התקבלו מספיק. לבוא
ולשבת אתם, וממש באותו משא-ומתן שכן התנהל או לא התנהל עם ניסנקורן, באותו
משא-ומתן שעכשיו מנהלים יחד עם שי באבד - -

שלמה פילבר:

קראת את החוק?

יעל גרמן (יש עתיד):

- - לשבת אתם ולומר: אנחנו מבקשים שתקלטו כמה שיותר אנשים.

שלמה פילבר:

אסור לדבר אתם.

קריאות:

- - -

היו"ר דוד ביטן:

- - - כל רגע כל מי שהם רוצים.

שלמה פילבר:

קראת את חוק התאגיד?

יעל גרמן (יש עתיד):

על מה אתה מדבר עכשיו?

שלמה פילבר:

מה שאת אומרת, שלאורך השנה וחצי האחרונה - - -

יעל גרמן (יש עתיד):

שנתיים.

שלמה פילבר:

שנתיים. נעשו דיונים לפתור את הבעיה הזאת שאת מדברת עליה, מבחינת חוק תאגיד
השידור הציבורי לאף אחד מפקידי המדינה או לפוליטיקאים אסור להגיד למנהלי
התאגיד ולראשי התאגיד מה לעשות.

יעל גרמן (יש עתיד):

צודק.

שלמה פילבר:

זאת אומרת שאם יש את הבעיה הזאת, יכולנו ללכת לפתחם, פה משנים את החוק.

תמנה עורב:

הפה האוסר הוא הפה - - -

יעל גרמן (יש עתיד):

זה יופי. בעיני זה נהדר.

שלמה פילבר:

אני אדבר על העובדים ועל בעיית העובדים שאת מדברת עליה.

יעל גרמן (יש עתיד):

נפלא. אז שניסנקורן ישב ישר מול התאגיד וידבר אתם.

שולי מועלם-רפאלי (הבית היהודי):

למה ליצור דברים עקומים? בואו נתקן את מה שקורה עם העובדים.

קריאות:

- - -

יעל גרמן (יש עתיד):

אני לא אדבר.

מיקי רוזנטל (המחנה הציוני):

דוד, תשתלט על זה.

היו"ר דוד ביטן:

רבותי, מי מפריע?

נורית קורן (הליכוד):

עכשיו נזכרת.

אורן אסף חזן (הליכוד):

מקצוען.

יעל גרמן (יש עתיד):

באותו הסכם שכן מגיעים - - -

היו"ר דוד ביטן:

מה את רוצה שאני אעשה? לא אתן לח"כים לדבר?

יעל גרמן (יש עתיד):

אדוני היושב-ראש, אני רוצה גם את תשומת לבך. ואת אותו הסכם שאליו רוצים
להגיע היום, להגיע עם התאגיד. הרי כל כך ברור שלא טובת העובדים עומדת מול
ראש הממשלה וגם לא מול חברי הכנסת. הרי אם אנחנו היום נאמר: בואו, זה מיותר
לחלוטין, ושמעתי את זה מחברי כנסת מהקואליציה שדיברו כאן, לפחות שתיים
מהקואליציה.

היו"ר דוד ביטן:

- - -

יעל גרמן (יש עתיד):

ביטן.

היו"ר דוד ביטן:

כן.

יעל גרמן (יש עתיד):

לפחות שתיים מהקואליציה באו ואמרו שהן לא מבינות בשביל מה צריך לדחות. ואני
לשם שינוי מדברת על החוק הזה. אנחנו מדברים היום על דחייה.

היו"ר דוד ביטן:

גרמן, דבר אחד קטן, איך יבינו אם כל אחד מדבר על מה שהוא רוצה, ולא מדברים
על החוק שעולה לדיון?

יעל גרמן (יש עתיד):

אתה רוצה שאני אשב - - -

היו"ר דוד ביטן:

אם הייתם מתייחסים רק לחוק הזה, ובישיבות כשנביא את החוק השני הייתם - - -

אורלי לוי אבקסיס (ישראל ביתנו):

אבל החוק זה מוציא בעצם את חברת החדשות - - -

היו"ר דוד ביטן:

מה את רוצה ממני? תגידי לי.

יעל גרמן (יש עתיד):

- - -

היו"ר דוד ביטן:

לא מעניין אתכם החוק הזה, אז מה זה משנה מה העניין?

יעל גרמן (יש עתיד):

החוק הזה מיותר.

אורלי לוי אבקסיס (ישראל ביתנו):

אבל הוא מוציא את חטיבת החדשות.

יעל גרמן (יש עתיד):

אין שום צורך לדחות את תחילת התאגיד.

רפי יששכר:

לך יש משכורת, לנו אין.

יעל גרמן (יש עתיד):

התאגיד צריך להתחיל בזמן שנקבע ב-1 במאי, ועד אז לבוא - - -

אליעזר וחנונו:

התאגיד הזה לא מוכן והוא לא תקין.

רפי יששכר:

- - - אני אהיה ברחוב.

יעל גרמן (יש עתיד):

לא סיימתי.

קריאות:

- - -

היו"ר דוד ביטן:

- - - הנה בפרוטוקול מצוין. אמרתי לך, אנחנו צריכים להגיד - - -

קריאות:

- - -

רפי יששכר:

תשעה נפשות - - -

איילת נחמיאס ורבין (המחנה הציוני):

ביטן, זה נקרא תיקון לתאגיד?

היו"ר דוד ביטן:

לא, ביקשתי מאיילת - - -

יעל גרמן (יש עתיד):

ביטן, לא סיימתי.

היו"ר דוד ביטן:

לא סיימת?

יעל גרמן (יש עתיד):

לא. אמרתי שכשמפריעים לי אני משתתקת. כשיהיה שקט אני אמשיך.

היו"ר דוד ביטן:

עוד כמה זמן את צריכה?

יעל גרמן (יש עתיד):

עד שלוש דקות, לא יותר.

היו"ר דוד ביטן:

דיברת עשר דקות, מה שתיים-שלוש?

יעל גרמן (יש עתיד):

הכול עניין של החלטה. אם ראש הממשלה - - -

אורלי לוי אבקסיס (ישראל ביתנו):

השאלה אם התאגיד מוכן זו גם שאלה בפני עצמה.

יעל גרמן (יש עתיד):

אם ראש הממשלה אכן דואג לעובדים, ואם חברי הכנסת שיושבים כאן מטעם
הקואליציה אכן דואגים לעובדי רשות השידור, בבקשה, יואיל בטובו לקבל החלטה.
אפשר לקבל היום החלטות, אותן החלטות שהתקבלו לגבי רשות השידור. אפשר לקבל
בדיוק אותן החלטות, לא צריך לדחות את תחילת התאגיד, צריך להשאיר את התאגיד,
צריך להשאיר את חטיבת החדשות בתוך התאגיד. כי בדיוק כמו שאמר חברי מיקי
רוזנטל, הדאגה שלי, מה יקרה ברגע שמנתקים.

אורן אסף חזן (הליכוד):

ביטן, אפשר שאלה בשקט?

יעל גרמן (יש עתיד):

עד שיחוקקו את החוק, מה יקרה בתקופת הביניים, מי זה שישלוט? מי זה שיהיה
ממונה? מי זה שיקבע?

אורן אסף חזן (הליכוד):

מה זה מפריע?

יעל גרמן (יש עתיד):

ומה יקרה לחשש של כל העובדים, גם של העובדים של רשות השידור וגם החשש של
עובדי התאגיד. כולם יחששו, ומהחשש הזה תהיה תוצאה אחת, שהתקשורת תהיה
משותקת, התקשורת תהיה מגויסת לראש הממשלה ולקואליציה.

אורן אסף חזן (הליכוד):

למה? מה מפריע לכם?

יעל גרמן (יש עתיד):

וזה הנושא. הנושא הוא לא הנושא של העובדים - - -

אורן אסף חזן (הליכוד):

היושב-ראש, מילה קטנה על האופוזיציה, קטנה, קטנה.

יעל גרמן (יש עתיד):

הוא שוב מפריע.

היו"ר דוד ביטן:

יותר מאוחר.

אורן אסף חזן (הליכוד):

קטנה.

היו"ר דוד ביטן:

- - -

נורית קורן (הליכוד):

למה אתה מפריע לה, אורן?

אורן אסף חזן (הליכוד):

מה ההבדל בין חברת החדשות לבין התאגיד? מה זה מפריע לכם? תראו ערוץ 2. יש
ערוץ - - -

היו"ר דוד ביטן:

אתה לא מבין שזה לא החוק שאנחנו דנים בו? תן לה להגיד מה שהיא רוצה. כשיגיע
החוק השני ניתן תשובות לדברים האלה.

אורן אסף חזן (הליכוד):

מתלוננים כל היום, כל היום פקה פקה - - -

היו"ר דוד ביטן:

אין לי שום כוונה לתת עכשיו תשובות לחוק השני.

אורלי לוי אבקסיס (ישראל ביתנו):

רגע, באיזה צד - - - ואיזה חדשות נראה?

קריאות:

- - -

היו"ר דוד ביטן:

אני לא יכול להגיד לח"כים מה להגיד.

אורן אסף חזן (הליכוד):

כל הסיפור פה הוא שהאופוזיציה נגד - - -

מיקי רוזנטל (המחנה הציוני):

אתה יכול לבקש נושא חדש. תטען בוועדת הכנסת לנושא חדש.

קריאות:

- - -

יעל גרמן (יש עתיד):

אני לא יכולה לדבר ככה.

אורן אסף חזן (הליכוד):

היושב-ראש, אני למד שהאופוזיציה, כל מה שהיא רוצה זה להתנגח בראש הממשלה
ולהתנגח בליכוד. לא אכפת להם מהעובדים, לא אכפת להם תאגיד או רשות, לא אכפת
להם מה יהיה מחר בבוקר.

שולי מועלם-רפאלי (הבית היהודי):

אוי אוי אוי.

נורית אליהו:

כן.

קריאות:

- - -

אורן אסף חזן (הליכוד):

כל אחד פה מדבר על ההפרדה, אוי אוי אוי אוי אוי, תהיה הפרדה. מה זה קשור?
מה זה מפריע?

שולי מועלם-רפאלי (הבית היהודי):

לב לבו של רשות שידור זה חדשות. פתאום נהייתה איש מקצוע?

אורן אסף חזן (הליכוד):

- - -

היו"ר דוד ביטן:

דיברת. נתתי לך - - -

יעל גרמן (יש עתיד):

לא נתת לי.

אורן אסף חזן (הליכוד):

- - -

היו"ר דוד ביטן:

אורן - - -

מיקי רוזנטל (המחנה הציוני):

אורן, אל תתחיל. לא כדאי לך, אל תתחיל, אל תענה.

אורן אסף חזן (הליכוד):

למה לא כדאי לי? כדאי לי. יש אמת. מה זה לא כדאי לי? מאיים עלי.

שולי מועלם-רפאלי (הבית היהודי):

תן לה לסיים. יעל מנסה לסיים, היא לא סיימה לדבר.

קריאות:

- - -

היו"ר דוד ביטן:

די, מספיק כבר.

אורן אסף חזן (הליכוד):

אני אומר את האמת. חשבתי שהיא סיימה. הם מבלבלים את המוח באופוזיציה.

מיקי רוזנטל (המחנה הציוני):

איפה מיקי זוהר?

אורן אסף חזן (הליכוד):

בהרהורי פרישה.

יעל גרמן (יש עתיד):

דיברתי על סיוט, זה בדיוק הסיוט. מה הסיוט הזה? מה באמת? בשביל מה רוצים
לדחות? רוצים לדחות בשביל לפתור את בעיית העובדים?

רפי יששכר:

- - -

יעל גרמן (יש עתיד):

לא דואגים לך, ואל תשלה את עצמך.

אורן אסף חזן (הליכוד):

לא, לא דואגים לו, גרמן, זו הבעיה.

קריאות:

- - -

אורן אסף חזן (הליכוד):

גרמן, זו הבעיה, לא דואגים. הם מסכנים כי הם לא אשמים.

קריאות:

- - -

יעל גרמן (יש עתיד):

מה שאני מנסה לומר, אני מנסה לומר גם לחברי הכנסת וגם לכם, עובדים יקרים,
אתם לא מעניינים את ראש הממשלה, הוא משחק בכם, ואתם נותנים לו לשחק בכם.

אורן אסף חזן (הליכוד):

מה זה?

היו"ר דוד ביטן:

די, אל תענה.

יעל גרמן (יש עתיד):

מה שמעניין את ראש הממשלה זה - -

היו"ר דוד ביטן:

תן לה להגיד מה שהיא רוצה.

היו"ר דוד ביטן:

- - לסתום פיות - -

אורן אסף חזן (הליכוד):

טוב, בסדר.

יעל גרמן (יש עתיד):

- - לחסום ביקורת - -

אורן אסף חזן (הליכוד):

שמענו איזה שטויות

יעל גרמן (יש עתיד):

- - לשלוט על התקשורת. זה מה שמעניין אותו, והוא משתמש בכם.

היו"ר דוד ביטן:

תודה רבה, יעל.

יעל גרמן (יש עתיד):

ואתם נותנים לו להשתמש.

אליעזר וחנונו:

הוא רוצה לשקם את רשות השידור - - -

יעל גרמן (יש עתיד):

לא סיימתי. אני רוצה לסיים.

אורן אסף חזן (הליכוד):

אני לא מצליח להבין - - -

קריאות:

- - -

היו"ר דוד ביטן:

אני לא מוכן לזה. אני נותן לכם לדבר כמה שאתם רוצים.

אורלי לוי אבקסיס (ישראל ביתנו):

מתי אתם מאמינים - - -

היו"ר דוד ביטן:

אם אתם לא מוכנים - - -

אליעזר וחנונו:

הוא אמר טעיתי.

אורלי לוי אבקסיס (ישראל ביתנו):

- - - אתה מאמין לו?

קריאות:

- - -

היו"ר דוד ביטן:

יש לך חצי דקה, דברי.

יעל גרמן (יש עתיד):

מה שאני רוצה לומר זה מה שאמרתי מהתחלה, שמעתי את כל חברי הכנסת, ויש לי
הרגשה שחברי כנסת רבים ירימו פה את האצבע כדי לא לדחות את תאריך עליית
התאגיד, אלא מאי? לפתור את בעיית העובדים. אין שום קשר בין פתרון בעיית
העובדים לבין השארת החוק כפי שהוא.

היו"ר דוד ביטן:

אמרתי שבסוף היא תהיה אתך.

יעל גרמן (יש עתיד):

שום קשר. הקשר הוא רק בלתקן את מה שצריך לתקן.

היו"ר דוד ביטן:

תודה רבה, יעל.

יעל גרמן (יש עתיד):

ושאף אחד לא יתפתה לדברי החנופה של ראש הממשלה.

היו"ר דוד ביטן:

אני עושה הפסקה מסוימת עם חברי הכנסת. אני רואה שמעניין את כולם לדבר על
זה. תראי, לא כולם יכנסו לפריים טיים, שתדעו, אתם מדברים, אתם מדברים.

איילת נחמיאס ורבין (המחנה הציוני):

אני סבלנית.

נורית קורן (הליכוד):

ביטן, אנחנו לא רוצים את זה, אנחנו רוצים - - -

שולי מועלם-רפאלי (הבית היהודי):

החיים שלנו לא תלויים בפריים טיים.

היו"ר דוד ביטן:

איילת הסכימה לעשות הפסקה, וכל הח"כים עכשיו יפסיקו, יעצרו. אני רוצה שאחד
מהתאגיד ואחד מרשות השידור. נתחיל ברשות השידור.

אורן אסף חזן (הליכוד):

זה לא נכון לעשות ככה, היושב-ראש.

איילת נחמיאס ורבין (המחנה הציוני):

יש בזה הגיון, במה שקורה כאן.

היו"ר דוד ביטן:

שגב, אתה רוצה לדבר מטעם רשות השידור?

אורן אסף חזן (הליכוד):

אסביר לך מה, כי אנחנו הופכים אותם למהות לחוק הזה - - -

היו"ר דוד ביטן:

רגע. מכיוון שאתה הראשון - - -

קריאות:

- - -

אורן אסף חזן (הליכוד):

- - - על זה דיונים. אנחנו ממחזרים. זה לא תאגיד "אל"ה".

היו"ר דוד ביטן:

רבותי, די, מספיק. מכיוון שאתה הראשון מבין רשות השידור שאתה מדבר, אני אתן
לך שלוש דקות. אם מישהו אחר יתחיל לדבר יקבל דקה אחת בלבד. תתחיל, בבקשה.

משה שגב:

אדוני היושב-ראש, חברי הכנסת, אנחנו מתכנסים היום בעוד אחד מהכינוסים
ההזויים שאנחנו נמצאים בהם בשלוש השנים האחרונות. כמו שאמרו פה חברי הכנסת,
ואני לא אחזור, שכל המשחק פה הוא על גבם של העובדים. ואני מציע לקואליציה –
אדוני היושב-ראש, אמר פה חבר הכנסת יונה, מה שנקרא הרים לכם להנחתה – הוא
ילך אתכם לחקיקת חוק חדש על מנת ללכת לפתרון לכלל עובדי רשות השידור. ואני
חושב שזה מחובתה של הכנסת, במיוחד שזה בא מהאופוזיציה, כן להרים את הכפפה
וכן ללכת על זה, למרות שיש סיכומים עם שר האוצר, זה לא משנה בכלל.

אני חושב שאף פעם לא מאוחר לתקן את העוול הגדול שנעשה לעובדי רשות השידור,
מה גם שלא החליטו לסגור את רשות השידור, אלא בסך הכול החליטו להקים גוף אחד
במקום, עם אותם מקצועות, עם אותם רעיונות שידור פחות או יותר, אולי קצת
שונים. אנחנו נמצאים במתקנים מאוד חדשניים.

אדוני היושב-ראש, אומנם באתם והצגתם חוק חדש שמקים חברת חדשות, רבותי, בזמן
שיש לכם, חברי הכנסת, אני אומר לכם, עובדים עליכם בעיניים, אין סיכוי שזה
יקום בזמן הזה.

אורן אסף חזן (הליכוד):

תהיה עוד דחייה.

משה שגב:

אני איש מקצוע, נמצא 25 שנה ברשות השידור, אני אמון על התחום הטכני
בטלוויזיה בערוץ 1, אף אחד לא יכול לבוא וללמד אותי איך מקימים שידור.
עובדי רשות השידור, לעומת עובדי התאגיד שהיו להם שנתיים להקים את התאגיד,
יכולים להקים שידור גם מהמדבר בשבועיים, לא בשנתיים. אז שאף אחד לא יבוא
וילמד אותנו איך עושים את זה.

אני חושב שזו תהיה טעות חמורה להאריך רק בשבועיים, כי תאגיד חדשות לא יכול
לקום בשבועיים.

שלמה פילבר:

כל ההנדסה מוכנה מינואר.

משה שגב:

איזה הנדסה מוכנה מינואר? של מי?

שלמה פילבר:

ככה הודיעו לשרים, הכול מוכן מינואר.

קריאות:

- - -

תמנה עורב:

בחוק רציתם את זה תוך שמונה חודשים, הגב' קארין אלהרר. שמונה חודשים לשלוש
תחנות טלוויזיה ושמונה תחנות רדיו.

משה שגב:

רבותי, יש לנו עובדים שהתקבלו בתאגיד וכבר נמצאים שם בימי עיון; יש לנו
עובדים זוטרים ויש עובדים יותר בכירים. כולם פה אחד כשחוזרים מהתאגיד
אלינו, הביתה מה שנקרא, אין אחד שאומר שהמקום הזה מוכן לשידור, לא מבחינת
חדשות, בדבר הפשוט יותר של שידור רצף רגיל.

תמנה עורב:

בכלל.

משה שגב:

מבחינת חדשות בטח שלא. עכשיו אתם צריכים להבין, יש פה איזו התנגדות שנשתמש
במתקני רשות השידור הקיימים. זו טעות חמורה. ממודיעין לא יצליחו להרים
שידור. אם גם רוצים לעשות את ההפרדה הזו בין שני הגופים, יש לכם את המתקנים
שלנו ברוממה, מתקנים עובדים, מתקנים הכי חדשניים בארץ, אין יותר חדשים
מאלה.

אתם צריכים להבין, לאולפן החדשות שיש לנו מגיעים מאירופה: מספרד, מאיטליה,
מגרמניה, מיוון כדי ללמוד מה זה אולפן החדשות של הערוץ הראשון. בתאגיד
במודיעין זה פארסה מה שקורה שם, אולפן קטן, באמת, אני קורא לזה שכונת פחים
לעומת מה שאנחנו מייצרים היום.

אורלי לוי אבקסיס (ישראל ביתנו):

ומה יהיה הדין של האולפנים פה וכל התחכום שאתה מדבר עליו של חטיבת החדשות?

אליעזר וחנונו:

דחפורים עולים עליו.

משה שגב:

מה יהיה הדין? אז תראי, כל הסיפור הוא נדל"ן.

אורלי לוי אבקסיס (ישראל ביתנו):

נדל"ן. עכשיו אני מבינה למה חברי הקואליציה כל כך רוצים לפנות שם - - -
השכונה הזו.

משה שגב:

הרי ממה נפשך? הנדל"ן הזה, אני מבטיח שאנחנו נפנה אותו בבוא העת. הרי קנו
בניין חדש בכנפי נשרים בגבעת שאול, אין שום בעיה, אמרו שיקימו שם את הגוף
החדש אין לנו בעיה לעבור לשם. רק מה? תשתמשו במתקנים האלה עד שיקום שם,
שנה-שנתיים, לא קרה כלום. מה המדינה תפסיד? מה המדינה תפסיד, לעזאזל? אני
לא מבין.

אני אומר כאן שאתם צריכים כחברי כנסת, באמת, להפסיק להתעסק בכל הקלישאות
האלה. ונמצא פה גם משרד התקשורת שהעברנו אליו הרבה חומרים, אבל כמו שהוא
אמר, הוא מנוע מבחינה חוקית בכלל להיכנס לדברים האלה, כי הוא לא יכול לומר
לאנשי התאגיד מה לעשות. החוק לא מתיר לו. אבל מבינים שהסיפור הזה הוא לא
ישים.

והדבר הנורא מכול זה שפנו אלינו, אנחנו עובדי רשות השידור - - -

אורלי לוי אבקסיס (ישראל ביתנו):

הם הולכים לשדר מערוץ 9?

משה שגב:

כן, כן, בדיוק משם. אתם צריכים להבין, כשוועדת המנכ"לים פנו אלינו, אל
עובדי רשות השידור לראות מה אנחנו מוכנים לעשות למען הצלת רשות השידור,
חתמנו שם על מסמך שמתחייב לעמוד גם במס' העובדים, בתקנים של התאגיד, גם
בתקציב, גם בתנאי השכר. זאת אומרת, לא התחבאנו מאחורי הדבר הזה שנקרא רשות
השידור, נאחזים ולא עוזבים, הבנו שצריך ללכת לרפורמה מעמיקה. דרך אגב,
חתמנו עליה. מי שאומר שלא, מסלף.

אורלי לוי אבקסיס (ישראל ביתנו):

מתי חתמתם עליה?

משה שגב:

ב-30 בדצמבר 2010.

יעל גרמן (יש עתיד):

אז מה היה קורה עם העובדים שעכשיו הולכים? הייתם מוכנים לוותר עליהם?

משה שגב:

לא, לא, סליחה. אמרנו שצריכה להיות התייעלות, הסכמנו גם לפרישה.

יעל גרמן (יש עתיד):

התייעלות זה פיטורין.

אליעזר וחנונו:

פרישה מרצון.

משה שגב:

סליחה, פרישה מרצון. זה לא חייב להיות פיטורין.

אורן אסף חזן (הליכוד):

אנשים רצו לפרוש.

משה שגב:

ועובדה שעמדנו בזה, ירדנו מ-1,800 ל-1,042 עובדים. דרך אגב, מחר זה כבר
יהיה 1,030 עובדים, ויש עוד עובדים, אני מודיע לכם פה, שרוצים ללכת מרצון,
מאות עובדים.

רפי יששכר:

הם רוצים ללכת מרצון.

קריאות:

- - -

משה שגב:

ואנחנו מוכנים לקלוט אלינו את עובדי התאגיד. זה בכלל לא עניין שלי מול
עובדי התאגיד, אני לא נלחם בהם, אין לי שום עניין אתם. נהפוך הוא, אנחנו
מוכנים לקלוט אותם, יש שם כוחות טובים שאנחנו בטוחים שיכולים לבוא ולעזור
ולרענן.

לכן אני אומר, חברי הכנסת, עוד לא מאוחר, עוד לא מאוחר, אפשר וצריך להשאיר
את רשות השידור, אתם צריכים לקחת את זה בשתי ידיים, חברי הכנסת, שבקדנציה
שלכם עשיתם את המעשה לביטול העוולה הזו של פיטורי עובדי רשות.

היו"ר דוד ביטן:

שגב, מספיק. מי נציג העובדים מהתאגיד שרוצה לדבר? יאיר טרצ'יצקי.

תמנה עורב:

הוא מארגון לעובדים, הוא לא נציג העובדים.

יאיר טרצ'יצקי:

אחר כך שידבר גם אחד העובדים.

קריאות:

- - -

היו"ר דוד ביטן:

רגע.

משה שגב:

הוא יושב-ראש איגוד מקצועי.

תמנה עורב:

הוא יושב-ראש איגוד מקצועי, הוא לא נציג העובדים.

היו"ר דוד ביטן:

יש פה עובדים מהתאגיד? אמרתי אחד ואחד. דבר, בבקשה.

קריאה:

אין שם הסכם קיבוצי, אין כלום.

היו"ר דוד ביטן:

לא משנה, דבר.

אורלי לוי אבקסיס (ישראל ביתנו):

באיזה כובע הוא מדבר? אני צריכה להבין.

היו"ר דוד ביטן:

הוא יושב-ראש ארגון העיתונאים.

אורלי לוי אבקסיס (ישראל ביתנו):

אה, אתה נציג ההסתדרות, ושלוש שנים הייתם בשקט.

קריאות:

- - -

אורלי לוי אבקסיס (ישראל ביתנו):

אנחנו מתנגדים שההתאגדות מוכרת את העובדים, שוכחת את קיומם. דרך אגב, היא
מייצגת גם את העובדים של התאגיד או רק את העובדים של הרשות?

היו"ר דוד ביטן:

אורלי, אורלי, אני אומנם שמח לראות אותך היום, אבל לא להפריע.

קריאות:

- - -

יאיר טרצ'יצקי:

אני יודע שאני דומה לאבי ניסנקורן, אבל אני לא.

יגאל גואטה (ש"ס):

אף אחד לא יודע איך הוא נראה בכלל.

יעל גרמן (יש עתיד):

תציג את עצמך ותאמר במה אתה עוסק.

היו"ר דוד ביטן:

לא נתתם לו אפילו לפתוח את הפה, ככה זה לא ילך.

אורלי לוי אבקסיס (ישראל ביתנו):

אמרת שהוא נציג העובדים - - -

היו"ר דוד ביטן:

אמרתי. הוא יושב-ראש ארגון העיתונאים שמייצג את עובדי התאגיד.

יאיר טרצ'יצקי:

אני יו"ר ארגון העיתונאים.

היו"ר דוד ביטן:

יש לך שלוש דקות, דבר.

יאיר טרצ'יצקי:

הארגון היציג ברוב כלי התקשורת בארץ, בהם גם התאגיד השידור הציבורי,
מייצגים שם את העיתונאים. אני בן 37, נראה לי שלא היה יום אחד בחיי שישבתי
בשקט. ובהקשר הזה, שוב, לא ייצגנו בשום שלב את עובדי רשות השידור.

חשוב לי רגע להגיד משהו ברמה העובדתית. שני החוקים האלה, שעל הראשון רוצים
להצביע עכשיו ועל השני בעוד שבוע, לא יסדרו ולו מקום עבודה לעובד אחד נוסף,
את זה חשוב להבין. החקיקה הזאת לא פותרת בעיה של אף עובד, אני אומר את זה
באופן חד-משמעי.

שלמה פילבר:

אתה לא צודק, אתה אומר עובדות לא נכונות. לא אכפת לי, אני אענה אחר כך, אבל
אל תפריח סתם. ביטלו את מיקור החוץ ומכניסים 70-60 תקנים חדשים.

יאיר טרצ'יצקי:

אז אתה מפטר עובדים.

שלמה פילבר:

דואגים קודם לעובדי רשות השידור, ואחר כך - - -

אליעזר וחנונו:

אתה אומר ש-130 עובדים - - -

יעל גרמן (יש עתיד):

ומה עם העובדים במיקור חוץ? אין להם ילדים? הן לא משפחות חד-הוריות? מה זה
קשור?

קריאות:

- - -

יאיר טרצ'יצקי:

יו"ר הוועדה, אני לא - - -

היו"ר דוד ביטן:

עצור, עצור. מה קרה לח"כים?

שלמה פילבר:

הם לא עובדים, הם קבלני משנה.

יעל גרמן (יש עתיד):

אני מכירה כמה. וקבלני משנה הם לא עובדים?

אורלי לוי אבקסיס (ישראל ביתנו):

הם עובדים גם פה - - -

יעל גרמן (יש עתיד):

הם לא צריכים לאכול?

שלמה פילבר:

זה עולם אחר לגמרי.

היו"ר דוד ביטן:

אמרתי שניתן לעובדים לדבר.

יעל גרמן (יש עתיד):

זה עולם אחר חוקית, אבל לא אנושית.

היו"ר דוד ביטן:

אם אתם לא רוצים לאפשר - - -

יעל גרמן (יש עתיד):

מבחינה אנושית זה בדיוק אותו עולם.

היו"ר דוד ביטן:

גרמן, אני קורא לך - - -

יעל גרמן (יש עתיד):

כל אחד צריך להביא משכורת הביתה ולאכול.

היו"ר דוד ביטן:

גרמן, אני קורא לך קריאה ראשונה, בסדר?

יעל גרמן (יש עתיד):

מכל הצעקות אתה קורא לי?

היו"ר דוד ביטן:

כי ממך אני לא מצפה שתצעקי.

יעל גרמן (יש עתיד):

ואללה.

יאיר טרצ'יצקי:

אפשר להמשיך?

קריאות:

- - -

היו"ר דוד ביטן:

מאורן אני מצפה, אבל ממך לא. כן, דבר.

יאיר טרצ'יצקי:

אני אגיד עוד משפט אחרון.

קריאות:

- - -

מיקי רוזנטל (המחנה הציוני):

יאיר, תמשיך, זה לא יעזור.

יאיר טרצ'יצקי:

אפשר להמשיך?

היו"ר דוד ביטן:

כן, כן.

יאיר טרצ'יצקי:

אני מתחיל לספור את השלוש דקות.

היו"ר דוד ביטן:

אין בעיה.

יאיר טרצ'יצקי:

משפט אחרון לגבי עניין עובדים.

היו"ר דוד ביטן:

בשבע יש סנדוויצ'ים, רק שתדעו.

יאיר טרצ'יצקי:

החוק הזה שאתם הולכים להצביע עליו שבוע הבא לא הולך להציל אף עובד. ההפך,
הוא הולך לפגוע בעובדים, גם בעובדים מהתאגיד וגם בעובדים שמגיעים מרשות
השידור לתאגיד, בזה אני מסיים לדבר על עובדים.

אני רוצה לדבר על החוק שמצביעים עליו היום. יש פה אבסורד מוחלט. שבוע הבא
הולכים להצביע על חוק, שאני שם בצד כרגע את המניעים הלא ענייניים שמאחוריו,
אומרים: יש לנו חזון. החזון הוא להמשיך לשדר בתאגיד הקיים, ולייצר - - -

היו"ר דוד ביטן:

- - -

יאיר טרצ'יצקי:

אתה מקשיב לי, יו"ר הוועדה?

היו"ר דוד ביטן:

כן, שומע.

יאיר טרצ'יצקי:

ולייצר תאגיד חדשות נפרד שמבוסס למעשה על חטיבת החדשות הקיימת בדיוק עם
אותם עיתונאים, בדיוק עם אותן מתודות שידור, בדיוק עם הכול אותו דבר.

אורלי לוי אבקסיס (ישראל ביתנו):

של התאגיד?

יאיר טרצ'יצקי:

כן.

רפי יששכר:

לא עם אותם פועלי במה.

יאיר טרצ'יצקי:

בסדר, לא אותם פועלי במה.

רפי יששכר:

אותם אתם זורקים לים.

יאיר טרצ'יצקי:

אדוני, תן לי לדבר.

רפי יששכר:

אנחנו פועלי במה - - -

יאיר טרצ'יצקי:

למעשה, על זה תזכיר החוק שעליו הולכים להצביע שבוע הבא מדבר.

שלמה פילבר:

שוב פעם אתה לא מדייק? לשלושה חודשים בלבד, ואחר כך תקום מועצה שתוכל - - -

מיקי רוזנטל (המחנה הציוני):

ואיך זה יהיה בשלושה חודשים? פילבר, אתה יודע - - -

היו"ר דוד ביטן:

בחוק.

מיקי רוזנטל (המחנה הציוני):

נו, אז מה? זה לא יעמוד בשלושה חודשים.

יעל גרמן (יש עתיד):

אחרי שלושה חודשים ידחו את זה לעוד שנה.

מיקי רוזנטל (המחנה הציוני):

ובשלושה חודשים האלה אתם יכולים להרוס את הכול. אתם יכולים להאריך את זה
בעוד שלושה חודשים, כבר הוכחתם שאתם עושים את זה.

היו"ר דוד ביטן:

חבר'ה, רגע.

קריאות:

- - -

יעל גרמן (יש עתיד):

- - - לא ברור לך שיידחו בעוד שלושה חודשים?

היו"ר דוד ביטן:

גרמן, גרמן. אמרת שאתה הולך לדבר על החוק הזה, נכון?

יאיר טרצ'יצקי:

אז אני בא לדבר על החוק הזה.

היו"ר דוד ביטן:

דבר רק על זה.

יאיר טרצ'יצקי:

אם מטרתו של החוק הנוכחי הייתה למעשה לעזור לחוק הבא, ההיגיון היה שאם רשות
השידור בכלל לא מסתדרת מבחינת המודל, אז היו אומרים: התאגיד הולך להמשיך
להתקיים, הולך לקום תאגיד חדשות שעובד כמו חטיבת החדשות. על-פי ההיגיון
צריך כמה שיותר מהר להתחיל עם זה, לא לדחות. הרי על-פי אותו היגיון צריך
להתחיל לתת לתאגיד לשדר כי התאגיד גם ככה ימשיך לשדר, צריך לתת לחטיבת
החדשות להמשיך לשדר.

אורלי לוי אבקסיס (ישראל ביתנו):

התאגיד ערוך? כי אני שומעת פה קולות שהוא לא ערוך.

יאיר טרצ'יצקי:

אני לא מנהל התאגיד.

קריאות:

- - -

מוריה דביר:

יש יום שידורים מוכן כבר ליום הזיכרון.

יאיר טרצ'יצקי:

חבר'ה, אני לא מנהל התאגיד ואני גם לא דובר התאגיד. יש פה את המנהל והיו"ר,
הם אמרו פעם אחר פעם שהם מוכנים. אם הרעיון של החוק שהולכים להצביע עליו
שבוע הבא הוא ללכת על המודל המוצע הזה, תאגיד קיים, ותאגיד חדשות שמבוסס על
חטיבת החדשות עובד באותה שיטה ועם אותם עיתונאים, ההיגיון הוא שהיום לא
נעביר תיקון. ההפך - - -

היו"ר דוד ביטן:

זה לא נכון מה שאתה אומר, כי ב-30 בחודש הם מפעילים את כל האופרציה, לא רק
את מה שאתה אומר.

יאיר טרצ'יצקי:

הם מוכנים להפעיל כבר את כל האופרציה.

תמנה עורב:

הם אומרים שהם מוכנים, הם אומרים. בדיבורים גם אני גדולה.

מוריה דביר:

האופוזיציה והקואליציה, רק תבואו ותראו, אנחנו מוכנים, כמה אנחנו מוכנים.

תמנה עורב:

גם אני גדולה בדיבורים.

קריאות:

- - -

מוריה דביר:

תבואו למודיעין ותראו כמה אנחנו מוכנים. אתם מוזמנים להגיע לאולפנים
במודיעין לראות כמה אנחנו מוכנים.

היו"ר דוד ביטן:

רבותי, אני מעביר - - -

יאיר טרצ'יצקי:

אני רק מסיים את המשפט האחרון.

היו"ר דוד ביטן:

אז תסיים, בבקשה.

יאיר טרצ'יצקי:

אם זו אכן הכוונה להעביר בשבוע הבא חוק שמייתר תאגיד שידור, אותו דבר
שימשיך לשדר, ותאגיד חדשות - - - חטיבת החדשות, ההיגיון הוא לא לדחות, אלא
ההפך.

רפי יששכר:

הוא לא מוכן.

יאיר טרצ'יצקי:

לתת להם לעלות כמה שיותר מהר, להתחיל לעבוד, ולחסוך את ה-17 מיליון שקלים
האלה שכביכול אומרים שרוצים לשמור על - - -

רפי יששכר:

- - - בסוף זה 500 מיליון והיא תסגור אותם.

יאיר טרצ'יצקי:

בלי קשר לזה, צריך לדאוג לעובדי רשות השידור, צריך לסדר להם כמה שיותר
עבודות בתוך התאגיד.

אליעזר וחנונו:

בתוך רשות השידור.

קריאות:

- - -

תמנה עורב:

אז למה לפתוח תאגיד אם צריך - - - אם לוקחים את העובדים מרשות השידור
לתאגיד?

קריאות:

- - -

תמנה עורב:

למה צריך? אל תעבירו את זה. למה? נדאג ליותר עובדים. תדאגו לעובדים ברשות
השידור.

קריאות:

- - -

היו"ר דוד ביטן:

רבותי, אמרתי שמעכשיו והלאה מי שידבר - - -

קריאות:

- - -

היו"ר דוד ביטן:

רגע.

שולי מועלם-רפאלי (הבית היהודי):

אפשר לדעת כמה עובדים יש בתאגיד?

היו"ר דוד ביטן:

שולי, מספיק כבר לשאול שאלות את כולם. מה יש לכם אתם? מה זה שייך לחוק של
הדחייה?

מיקי רוזנטל (המחנה הציוני):

זה חשוב מאוד.

היו"ר דוד ביטן:

חשוב מאוד, כן.

שולי מועלם-רפאלי (הבית היהודי):

כי כל הזמן מדברים על העובדים - - -

מיקי רוזנטל (המחנה הציוני):

כן, זה שהם מדברים על העובדים זה - - -

היו"ר דוד ביטן:

אני אתן לך בסוף, אבל שולי, בואו נסיים את הסבב, ריבונו של עולם.

שולי מועלם-רפאלי (הבית היהודי):

סליחה, אתה צודק.

עיסאווי פריג' (מרצ):

עוד לא התחלת.

היו"ר דוד ביטן:

לא נכון, אני כבר בדרך, עוד חצי שעה אני מסיים את הסבב. רבותי, כל אחד
שמדבר מהתאגיד, חוץ ממנכ"ל התאגיד ויושב-ראש התאגיד ומרשות השידור, מדבר
דקה. נתתי שלוש ושלוש ועכשיו דקה.

עיסאווי פריג' (מרצ):

איפה עיקרון השוויון? אני לא מבין.

היו"ר דוד ביטן:

מספיק. אמרתי.

עיסאווי פריג' (מרצ):

מה זה דקה? חיכינו וישבנו בשקט.

היו"ר דוד ביטן:

אתה לא, אתה ח"כ, ריבונו של עולם.

קריאות:

- - -

אורלי לוי אבקסיס (ישראל ביתנו):

הולכים לתת להם שבועיים, ולתת להם דקה לדבר.

היו"ר דוד ביטן:

רבותי, אחרי גב' עורב - -

תמנה עורב:

תמנה, תמנה.

היו"ר דוד ביטן:

- - תדבר מהתאגיד מוריה דביר. מי זה מוריה דביר?

מוריה דביר:

אני.

היו"ר דוד ביטן:

סליחה, היא זו. אז תתחילי, ואחר כך את תדברי, כל אחת דקה.

תמנה עורב:

אני רוצה להגיד שלושה דברים: אחד לגב' קארין אלהרר, שבגלל ביטול האגרה
עכשיו האוצר שולט בתאגיד, לידיעתך, אם לא הבנת את זה קודם.

מיקי רוזנטל (המחנה הציוני):

זה לא נכון. לא, לא, זה ממש לא נכון.

קריאות:

- - -

תמנה עורב:

לא הפרעתי לכם, לכן אל תפריעו לי.

קריאה:

כל הזמן הפרעת.

היו"ר דוד ביטן:

- - - דקה, אז אל תפריעו לה. תנו לה לדבר.

קריאות:

- - -

היו"ר דוד ביטן:

לא להפריע, אני מבקש. מי הפריע עכשיו?

תמנה עורב:

אני מציעה גם, כי אני יודעת, אדוני היושב-ראש הוועדה, אני יודעת שקרקס
מוסקבה נמצא בארץ, נראה לי שיש כאן כמה חברי כנסת שכדאי שהם יצטרפו אליו כי
הם יודעים לעשות פליק-פלאק נהדר, ונערות ונערי גומי.

היו"ר דוד ביטן:

לא לפגוע בחברי הכנסת, אני מבקש.

תמנה עורב:

אני לא פוגעת, אני אומרת רק באופן כללי.

היו"ר דוד ביטן:

לא לפגוע בחברי הכנסת, עם כל הכבוד.

תמנה עורב:

בסדר גמור. לידיעתכם, קרקס מוסקבה נמצא בארץ.

קארין אלהרר (יש עתיד):

רשמנו.

תמנה עורב:

מצוין. ודבר אחרון, לידיעתכם, בתוך חמישה ימים, סליחה, אדוני היושב-ראש,
הרי היינו אמורים להיסגר, ובעצם היום נקבע שנצטרך לשדר גם את יום הזיכרון
וגם את יום העצמאות. אז אני רוצה גם לבשר לחברי הכנסת וגם לבשר לאנשי
התאגיד שאם הם לא ידעו, בחמישה ימים אנחנו מרימים שלושה ימי שידורים של יום
הזיכרון ויום העצמאות.

משה שגב:

זה מוכן.

היו"ר דוד ביטן:

כל הכבוד.

תמנה עורב:

ואנחנו מוכנים לשדר, והם עדיין לא מוכנים. סיימתי, תודה.

היו"ר דוד ביטן:

דביר, בבקשה, דקה.

מוריה דביר:

מוריה. נעים מאוד, אני מוריה, אני בת 29. לפני שהתחלתי לעבוד בתאגיד - - -

היו"ר דוד ביטן:

מי רוצה? אני פה אתכם - - -

מיקי רוזנטל (המחנה הציוני):

אבל תן לה לדבר.

תמנה עורב:

אני בת 60 וחצי. מה חשוב הגיל?

קריאות:

- - -

היו"ר דוד ביטן:

רבותי, אני אתן לכם לדבר, אל תדאגו.

שולי מועלם-רפאלי (הבית היהודי):

כל אחד יציג את עצמו, גברתי, בדרך שבה הוא בוחר.

קארין אלהרר (יש עתיד):

מה את מתערבת?

שולי מועלם-רפאלי (הבית היהודי):

ואם היא רוצה להגיד שהיא בת 26, אז היא - - -

רפי יששכר:

מכובד. אנחנו נקבל אותה לרשות השידור בלי לדעת את הכישורים שלה.

שולי מועלם-רפאלי (הבית היהודי):

תאפשרו פה את ה-space.

קריאות:

- - -

יעל גרמן (יש עתיד):

זה בסדר, יש צעירות, יש מבוגרות.

מוריה דביר:

עזבתי עבודה בערוץ הכנסת בשביל להתחיל לעבוד - - -

היו"ר דוד ביטן:

רק אמרתי אוכל, גמרנו, גואטה.

קריאה:

ביטן, למה לא נותנים לה לדבר?

מיקי רוזנטל (המחנה הציוני):

זה לא בסדר, אתה כל דקה קוטע אותה, כל שתי מילים, תן לה לדבר.

מוריה דביר:

עזבתי עבודה בערוץ הכנסת בשביל להתחיל לעבוד בתאגיד השידור הישראלי, כי אני
מאמינה בשידור ציבורי עצמאי, בשידור ציבורי יעיל, בדברים שאנחנו עושים שם.
לפני שהתחלתי לעבוד נחשפתי לתכנים שכבר העלו לדיגיטל, והבנתי שזה המקום
שאני רוצה לעבוד בו. הרגשתי באמת שליחות, כי ראיתי ששלחתם אותנו, חברי
הכנסת, להקים שידור ציבורי חופשי ועצמאי. והתחלנו כבר לעבוד. אני עובדת שם
מדצמבר, אנשים עובדים שם אפילו כמה חודשים לפני.

רפי יששכר:

אני עובד כבר מ-1989, את מדצמבר - - -

מוריה דביר:

אנחנו מעלים תכנים, אנחנו מכינים אותם, אנחנו מוכנים לעלות לשידור כבר ביום
הזיכרון. יש לנו יום שידורים מוכן ליום הזיכרון, ליום העצמאות, לכל הימים
שיבואו אחר כך. אנחנו מוכנים לעלות. רק תבואו ותראו כמה שאנחנו מוכנים.

אליעזר וחנונו:

- - - כמה בניתם ליום העצמאות?

קריאות:

- - -

מוריה דביר:

אני מדברת על התוכן. אני יודעת שהתוכן שאנחנו עושים הוא טוב.

יעל גרמן (יש עתיד):

אל תעשו את זה, אל תפרידו ביניכם לבין התאגיד.

רפי יששכר:

נחבק אותה, שתבוא לרשות השידור.

מוריה דביר:

ואני מאמינה בו כמו שהוא. כרגע כמו שזה נראה אנחנו פשוט לא יודעים למה
אנחנו הולכים; אנחנו לא יודעים אם תהיה לנו עבודה; למי אנחנו שייכים,
לחדשות, לא לחדשות; אנחנו לא יודעים אם אנחנו נכללים בחוק החדש; אנחנו לא
יודעים איך ייראה בכלל התאגיד אחרי שיעבור החוק הזה; אנחנו לא יודעים אם זה
מקום העבודה שאליו אתם שלחתם אותנו; אנחנו פשוט לא יודעים לאן הגענו.

רפי יששכר:

הבת שלי בת 33, את בת 29, אותי רוצים לזרוק לרחוב, ואת אומרת - - -

מוריה דביר:

אנחנו כולנו באותה סירה.

קריאות:

- - -

קריאה:

ובא לציון גואל מירושלים.

מוריה דביר:

זה יהיה בירושלים. חטיבת החדשות של התאגיד תהיה בירושלים.

היו"ר דוד ביטן:

רבותי, רבותי, לכל אחד יש את הזכות להגיד מה שהוא רוצה.

יעל גרמן (יש עתיד):

ביטן, אני לא שומעת, אני אומרת לך.

היו"ר דוד ביטן:

את לא שומעת אותי?

יעל גרמן (יש עתיד):

לא אותך. לא שמעתי אותה. אותך אי-אפשר לא לשמוע.

היו"ר דוד ביטן:

תודה רבה. עכשיו אני עובר עוד פעם לח"כים, אחר כך נחזור אליכם. בבקשה,
איילת. גואטה, אתה אחרי פריג', וואי, וואי, וואי, פריג' הרי לא מפסיק לדבר.
בבקשה.

איילת נחמיאס ורבין (המחנה הציוני):

תראה, אני רוצה לנסות להיות ממוקדת, אם כי צריך להודות שזה דיון שמאוד קשה
להיות בו ממוקד משום שהסעיף הזה כל עניינו הוא דחייה של שבועיים פתיחת
התאגיד, ואני אמרתי את זה היום כבר שלוש פעמים. חשבנו שהתאגיד סובל מחוסר
מוכנות - - -

(היו"ר יואב קיש, 18:17)

עיסאווי פריג' (מרצ):

קיש חבר ועדה?

היו"ר יואב קיש:

כן. בבקשה.

איילת נחמיאס ורבין (המחנה הציוני):

יש בעיות בהקמת התאגיד ובהצלת רשות השידור, כי כשמנסים לעשות דברים
אלכימאים צריך כישרון מיוחד, ולא בטוח שלקואליציה הזאת יש את הכישרון הזה.
יש לה בעיקר כישרון להטעות.

מכלוף מיקי זוהר (הליכוד):

אבל אנחנו צריכים את הכישרון הזה מדי שבוע - - -

היו"ר יואב קיש:

כן, בבקשה, איילת.

איילת נחמיאס ורבין (המחנה הציוני):

אני מוכרחה להגיד לך משהו, סייג לחוכמה שתיקה, מיקי.

היו"ר יואב קיש:

חברת הכנסת איילת נחמיאס ורבין.

איילת נחמיאס ורבין (המחנה הציוני):

יותר טוב, והמשכיל בעת ההיא יידום, מיקי. אני אומרת לך את זה בידידות, לא
בהתנשאות. אני אומרת דברים כהווייתם, ואתה לא.

היו"ר יואב קיש:

איילת.

מכלוף מיקי זוהר (הליכוד):

גם את הפכת להיות פופוליסטית כמו כולם.

היו"ר יואב קיש:

איילת, מספיק - - -

איילת נחמיאס ורבין (המחנה הציוני):

אני מציעה שלא תיתן לי ציונים.

היו"ר יואב קיש:

מיקי ואיילת, מספיק ויכוח.

איילת נחמיאס ורבין (המחנה הציוני):

אל תיתן לי ציונים, אני גם לא שומעת אותך.

מכלוף מיקי זוהר (הליכוד):

הפתעת לרעה.

איילת נחמיאס ורבין (המחנה הציוני):

אתה יודע מה, הפתעתי אותך לרעה, דייני, עשיתי את שלי להיום.

יעל גרמן (יש עתיד):

אני מסכימה, איילת, זה פטנט לא רגיל.

היו"ר יואב קיש:

בואו נחזור לעניין שאנחנו מדברים עליו, בבקשה.

איילת נחמיאס ורבין (המחנה הציוני):

עשיתי את שלי, אני יכולה ללכת.

היו"ר יואב קיש:

איילת, בבקשה, בואו נחזור לעניין.

יעל גרמן (יש עתיד):

איזו מחמאה - - -

היו"ר יואב קיש:

תפסיקו את ההתנצחויות ההדדיות.

איילת נחמיאס ורבין (המחנה הציוני):

אני לא התנצחתי, אני מדברת לעניין. יכולים לא להסכים אתי, אתה רוצה, תפסיק
אותו, לא אותי.

קריאות:

- - -

איילת נחמיאס ורבין (המחנה הציוני):

הוא כבר דיבר בשביל הרבה שבועות.

היו"ר יואב קיש:

תהיו רגע בשקט, אני אשתיק את כולם, ואת תקבלי זכות דיבור.

מכלוף מיקי זוהר (הליכוד):

ההתנהלות המתנשאת שלך ושל המפלגה שלך ידועה לכולם.

היו"ר יואב קיש:

מיקי, מיקי, תודה. בבקשה, איילת נחמיאס ורבין.

איילת נחמיאס ורבין (המחנה הציוני):

תראה, יש משהו מאוד מתעתע במה שקורה כאן, כי לכאורה מדובר פה בסעיף נורא
"אינוסנטי", דחייה של שבועיים בפתיחת התאגיד.

היו"ר יואב קיש:

מלשון innocent.

איילת נחמיאס ורבין (המחנה הציוני):

כן, מלשון Innocent, תמים, נאיבי.

היו"ר יואב קיש:

לא הכרתי את השימוש הזה.

איילת נחמיאס ורבין (המחנה הציוני):

בסך הכול, בסך הכול, מה אנחנו רוצים לעשות, מיקי? בסך הכול בוא נדחה את זה
בשבועיים. כשאתה מסתכל על העובדים שנמצאים פה של רשות השידור, כשאתה מסתכל
על העובדים של התאגיד, אתה מבין שכל דחייה של שעתיים, לא דחייה של שבועיים,
בהכרעה בגורלם של אלה ובגורלם של אלה היא פשוט בלתי נסבלת, וזאת האמת,
וצריך להגיד את האמת גם לציבור, ובעיקר להם. כי מי שמלווה אותם, כמו איתן
כבל, כמוני, יש פה עוד כמה חברי כנסת, יעל גרמן, יוסי יונה, קארין אלהרר,
מלווים אותם הרבה מאוד זמן, יודע - - -

היו"ר יואב קיש:

גם אני מלווה אותם הרבה מאוד זמן.

איילת נחמיאס ורבין (המחנה הציוני):

ויואב קיש, בסדר? יודע באיזה מצב הם נמצאים פה היום. ויושבת כאן נורית,
ויושבים כאן עוד הרבה מאוד אנשים שהבעיה שלהם לא נפתרה בגלל התמרונים
ההזויים של הקואליציה. למה תמרונים הזויים של הקואליציה? אני לא רואה אם
נמצא כאן מישהו מכולנו, אבל אני יכולה להגיד לכם - - -

היו"ר יואב קיש:

היה. רועי פה. כל סיעה קיבלה נציג בוועדה.

איילת נחמיאס ורבין (המחנה הציוני):

רועי יושב פה. אבל אתה יודע, אנשים יכולים לבוא גם אם הם לא. ההתייחסות שלי
הייתה למשהו ענייני שקשור באוצר. אני יודעת למשל שכל הנושא של תוכניות
פרישה מרצון הוקפאו להרבה מאוד זמן, כי התחלתי לנסות לטפל – יש פה אנשים,
ואני לא רוצה להגיד מי, אבל יש פה אנשים שהפנסיה שלהם עומדת על 300 שקלים
בחודש. יואב, 300 שקלים בחודש. יש זוגות נשואים, דיברתי על זה עם אלדד ועם
גיל, יש 15 זוגות נשואים שאף אחד מהם לא התקבל לתאגיד.

רפי יששכר:

נכים.

איילת נחמיאס ורבין (המחנה הציוני):

סליחה, רגע. מצד שני, עם כל הכבוד, עובדים יקרים של רשות השידור, אני מבקשת
מכם, לא ליפול לפח הזה שהקואליציה טומנת לכם בזה שאתם נכנסים בעובדי
התאגיד, אני אומרת לכם את זה.

רפי יששכר:

אמרנו שנחבק אותם, יש לנו הרבה מקום.

קריאות:

- - -

איילת נחמיאס ורבין (המחנה הציוני):

סליחה, לא להפריע לי, בבקשה. אני רוצה להגיד לכם שבתאגיד גויסו עובדים
מעולים, ותסלח לי שאני אומרת לך, ואני אומרת את זה בחברות ובידידות - - -

רפי יששכר:

גם אנחנו מעולים.

איילת נחמיאס ורבין (המחנה הציוני):

רגע. אל תפריעו לי. לצורך הדיון פה זה לא שזה לא חשוב כמה שנים אתה עובד,
אבל משנה לי איך אתה יוצא מרשות השידור.

רפי יששכר:

אני לא רוצה לצאת, אני רוצה לעבוד.

אליעזר וחנונו:

לא רוצים לצאת, מוותרים על ה-700,000 שקל שלא מקבלים.

קריאות:

- - -

איילת נחמיאס ורבין (המחנה הציוני):

תקשיבו רגע, תקשיבו שנייה, אני רוצה להגיד לכם משהו. אתם חייבים להיכנס
לעולמות של פתרונות. כי מה שאתם עושה, משה, ואני אומרת לך את זה, ואתה
יודע, שכשהיה צריך לעמוד בשתיים-עשרה בלילה באסיפת עובדים ספונטנית ברשות
השידור, אתה יודע מצוין שאני נעמדתי שם עם 20 עובדים. חלקם צרחו עלי
בשאגות, ואמרתי: אני אתכם פה, כי אני רוצה לשמוע, ואני יודעת שכואב לכם.
חלקם עובדים שצריכים אולי ללכת הביתה, אני לא יודעת, אני לא מנהלת במקום אף
אחד את הארגון שלו. חלקם אולי צריכים ללכת הבית, חלקם אולי לא. חלקם אולי
כדאי בשבילם אפילו שילכו הביתה, חלקם אולי לא.

אני מבקשת מכם, מה שאתם עושים עכשיו, אתם נותנים את ידכם למצב הרבה יותר
גרוע שהולך לקרות, ואני אומרת לכם את זה בכאב, נדמה לכם שאתם לא תשלמו את
המחיר. גם אתם תשלמו את המחיר, כי כל פעם שאתם נותנים את ידכם לדחייה הזאת,
שהיא דחייה לא עניינית - - -

משה שגב:

- - -

איילת נחמיאס ורבין (המחנה הציוני):

רגע, משה, לא לענות לי.

משה שגב:

חייב לענות.

איילת נחמיאס ורבין (המחנה הציוני):

רגע, לא, תתאפק. כשהדחייה היא לא עניינית, כשהדחייה היא רק תוצאה של תמרון
פוליטי, הא ותו לא, אתם נותנים את ידכם. ואני עכשיו מדברת באמת - - -

היו"ר יואב קיש:

רוצים לדחות בשביל לתקן את החקיקה.

איילת נחמיאס ורבין (המחנה הציוני):

אתם לא, אתם רוצים לתקן את החקיקה לא כדי להציל את עובדי רשות השידור, למה
להעמיד פנים?

קארין אלהרר (יש עתיד):

נכון.

איילת נחמיאס ורבין (המחנה הציוני):

איפה הייתם? יואב, איפה אתם הייתם? תאמין לי, יואב, ראיתי - - -

קריאות:

- - -

נורית קורן (הליכוד):

- - - כל הזמן את הדברים האלה. מה זה? בטח שאכפת לנו מהעובדים. זה לא נכון.

איילת נחמיאס ורבין (המחנה הציוני):

איפה אתם הייתם?

קריאות:

- - -

היו"ר יואב קיש:

כמה את רוצה לדבר?

איילת נחמיאס ורבין (המחנה הציוני):

אני רוצה לדבר עוד שתיים-שלוש דקות.

היו"ר יואב קיש:

בסדר. חברים, יש לחברת הכנסת איילת נחמיאס ורבין עוד שתי דקות, בבקשה.

איילת נחמיאס ורבין (המחנה הציוני):

תראו, אין פה מצלמות, אני לא מדברת עכשיו למצלמות. אני מדברת כי אתם
צריכים - - -

היו"ר יואב קיש:

זה משודר.

נורית קורן (הליכוד):

אין מצלמות. נגמרו המצלמות.

איילת נחמיאס ורבין (המחנה הציוני):

לא, זה לא.

היו"ר יואב קיש:

רגע, זה משודר?

קריאה:

משודר.

מיקי רוזנטל (המחנה הציוני):

איילת, זה מצולם, זה בשידור.

איילת נחמיאס ורבין (המחנה הציוני):

אבל אני לא מדברת למצלמות, זו הנקודה שלי, הנקודה שלי היא אמיתית. תקשיבו
רגע, במשך שנה שלמה מחזיקים אתכם בני ערובה, מחזיקים את עובדי התאגיד כל
הזמן בתחושה שהנה, הנה, הנה זה קורה.

תקשיבו לי טוב, מי שהיה מעורב בדיונים האלה, ויש פה מספיק אנשים שהיו
מעורבים בדיונים האלה, אני לא אשכח בחיים, כשדחינו את פתיחת התאגיד מערב
פסח ל-30 – אמרנו שזה ערב יום הזיכרון, הרי דיברנו על הדברים האלה לפני
שמונה חודשים. איפה הייתם בתוך הסיטואציה הזאת? מה עשיתם? שום דבר. במקום
ללכת לראש הממשלה, למשל, ולשר האוצר, ולהגיד: תראו, את תוכנית הפרישה מרצון
בואו נוציא לפועל.

היו"ר יואב קיש:

איילת, זה היה ויכוח עצום בין שר האוצר לראש הממשלה, אז מה לעשות?

איילת נחמיאס ורבין (המחנה הציוני):

אבל, סליחה, רגע.

היו"ר יואב קיש:

אני לא מספר לכם מה שאף אחד לא ידע.

איילת נחמיאס ורבין (המחנה הציוני):

הוויכוח העצום הזה מנוהל על השריטות של הגב של האנשים שיושבים פה, אז למה
עכשיו להעמיד פנים כאילו השבועיים האלה – אתה יודע מה, השבועיים האלה לא
יעשו שום שינוי.

היו"ר יואב קיש:

אני מעדיף חודש, אבל לא משנה.

איילת נחמיאס ורבין (המחנה הציוני):

אתה מבין? זה מה שמתעתע, אמר לך את זה יום בכיסא שאני יושבת בו, אמר לך
הבוקר אלעזר שטרן: מה אתם הולכים, בואו לפחות תהיו מספיק הגונים ותגידו שזה
ייקח חודש.

היו"ר יואב קיש:

זה מה שאני אומר.

איילת נחמיאס ורבין (המחנה הציוני):

שמעתי מה אמרת, אבל אלעזר אמר לכם. בסוף מעמידים אותנו במצב מגוחך, אנחנו
נקרעים ביניהם.

קריאות:

- - -

שלמה פילבר:

זה תלוי רק בפיליבסטר שלכם.

איילת נחמיאס ורבין (המחנה הציוני):

תקשיבו רגע. אני לא מקבלת את מה שאמרת, קרקס, אני חושבת שאת כבר מכירה
אותנו קצת יותר טוב מזה. אבל הסיטואציה שבה גם אתם כמהים - - -

היו"ר יואב קיש:

נא לסיים, איילת.

איילת נחמיאס ורבין (המחנה הציוני):

אני מסיימת. לא היו לי שתי דקות, אבל אני אתכוון בכל זאת ואני אסיים.

מכלוף מיקי זוהר (הליכוד):

את מדברת שמונה כבר.

איילת נחמיאס ורבין (המחנה הציוני):

מיקי זוהר, אל תפריע לי.

היו"ר יואב קיש:

נא לסיים.

איילת נחמיאס ורבין (המחנה הציוני):

הצורה הזאת שבה אתם כמהים – אתם באמת יקרים לי, ואני חושבת שאתם עושים
שידור ציבורי מעולה בתנאים בלתי נסבלים, צריך גם את זה להגיד, זה בסדר
להגיד את זה. והם התחילו להרים את התאגיד גם בצורה מרשימה. אבל אתם נותנים
את ידכם כל פעם לדחייה הזאת, ואני אומרת לכם, אני חוששת מעוד דחייה. אני
חוששת מזה שאתם מסכנים את מה שכן אפשר להציל, ואתם כל פעם עוזרים לממשלה
שבפירוש הדבר היחיד שהיא רוצה זה - - -

משה שגב:

חברת הכנסת ורבין, מה את עושה במקומי? מה את עושה במקומי כשאת יושבת מול
ראש הממשלה והוא אומר לך: אני הולך לתקן. מה את עושה? את מאמינה לו אם את
במקומי? מה את עושה?

היו"ר יואב קיש:

אנחנו עוברים לדובר הבא.

איילת נחמיאס ורבין (המחנה הציוני):

אבל זה היה - - -

משה שגב:

זה היה בכניסת שבת. אני אמור לא להאמין לראש הממשלה?

איילת נחמיאס ורבין (המחנה הציוני):

איך אתה יכול להאמין לזה אחרי כל מה שעברתם?

משה שגב:

אני רוצה להאמין לו.

איילת נחמיאס ורבין (המחנה הציוני):

אני מתפלא עליך. אתה איש - - -

משה שגב:

אין לי ברירה. לא מעוניין - - -

איילת נחמיאס ורבין (המחנה הציוני):

אני דואגת לכם.

קריאות:

- - -

איילת נחמיאס ורבין (המחנה הציוני):

רק מי שמצוי בעניינים כמונו יכול להגיד לכם בכנות את הדברים האלה.

קריאות:

- - -

איילת נחמיאס ורבין (המחנה הציוני):

שקט. אני אומרת את זה לכם.

(היו"ר דוד ביטן, 18:27)

היו"ר דוד ביטן:

פריג', דבר.

עיסאווי פריג' (מרצ):

כן, אני רוצה. יעל.

היו"ר דוד ביטן:

גב' עורב, מה יהיה?

קריאות:

- - -

עיסאווי פריג' (מרצ):

אדוני היושב-ראש, אני לא מבין אותך, מה - - -

מכלוף מיקי זוהר (הליכוד):

תקשורת חיובית עם התאגיד, זה הרי ברור, אתם מחפשים תקשורת חיובית עם
התאגיד.

שולי מועלם-רפאלי (הבית היהודי):

הם לא עובדים, אי-אפשר להגיד שכל הרוע אצלם. אתה יודע שרשות השידור לא
תפקדה שנים רבות. הכול התחיל מזה שלא נתתם תקשורת הוגנת ברשות השידור,
תפסיקו כבר.

אליעזר וחנונו:

מה זה היא לא תפקדה? היא משדרת מקום המדינה.

עיסאווי פריג' (מרצ):

זאת האמת.

קריאה:

- - - מושחתת מהרבה משרדי ממשלה, זו האמת.

אליעזר וחנונו:

זה לא נכון, כל הזמן רשות השידור שידרה.

שולי מועלם-רפאלי (הבית היהודי):

ולחלק מהציבור לא נתתם - - -

משה שגב:

שולי, דווקא החלק של הציבור שלך יוצג בכבוד ברשות השידור.

שולי מועלם-רפאלי (הבית היהודי):

מאוד, מאוד. - - - זה מעצבן, אי-אפשר לעשות מלחמה בין עובדים.

היו"ר דוד ביטן:

שולי, מה קורה לך? סתם את מעוררת פה את כולם. מספיק.

איילת נחמיאס ורבין (המחנה הציוני):

נכון, היא צודקת.

היו"ר דוד ביטן:

מי עושה מלחמה?

איילת נחמיאס ורבין (המחנה הציוני):

אתם, אתם.

קריאות:

- - -

איילת נחמיאס ורבין (המחנה הציוני):

אתם, ברור. אתם מפילים את הכול עלינו. בלי למצמץ מפילים הכול עלינו, אנחנו
אשמים. אתם עושים את כל הבלגן הזה ואנחנו אשמים. זה מדהים. לפחות אתה יושב
פה ויודע את זה, רמת המעורבות שלנו שאנחנו לא מדברים סתם.

היו"ר דוד ביטן:

אני קורא לך לסדר פעם ראשונה. דיברת עשר דקות.

יעל גרמן (יש עתיד):

ביטן, למה אתה נטפל לנשים ולא לגברים? למה אתה קורא לה לסדר ולא לו?

עיסאווי פריג' (מרצ):

למה? כן, אבל תסתכל מי.

היו"ר דוד ביטן:

הוא עכשיו קיבל זכות דיבור, מה את מדברת?

עיסאווי פריג' (מרצ):

נו, תקרא לסדר.

קריאות:

- - -

שולי מועלם-רפאלי (הבית היהודי):

עכשיו חברי כנסת מנסים לעשות את הכול בשבילכם - - -

היו"ר דוד ביטן:

שולי, שולי, אני קורא לך לסדר פעם ראשונה, כי את גורמת לי סתם עיכובים.

קריאות:

- - -

שולי מועלם-רפאלי (הבית היהודי):

שמעת מה שאמרתי?

היו"ר דוד ביטן:

שולי, אני קורא לך פעם שנייה. אני לא רוצה להוציא אותך.

שולי מועלם-רפאלי (הבית היהודי):

אני יוצאת נגד ה-DNA של הקואליציה, ואתם מעזים לבוא בטענות?

היו"ר דוד ביטן:

שולי, מספיק.

שולי מועלם-רפאלי (הבית היהודי):

די כבר.

היו"ר דוד ביטן:

מה, כל אחד שומע מה שיש לך להגיד?

שולי מועלם-רפאלי (הבית היהודי):

לא.

היו"ר דוד ביטן:

באמת, נו. גם את גיבורה נגדי.

שולי מועלם-רפאלי (הבית היהודי):

- - - נעשו שם תוכניות, משפחות שכולות ליום הזיכרון, זה פתאום לא מעניין אף
אחד. פתאום זה לא מעניין אתכם.

משה שגב:

אל תדאגי, גם ברשות השידור זה לא - - -

קריאות:

- - -

משה שגב:

לא נכון, יש תוכניות כבר מוכנות מראש ליום הזיכרון.

קריאה:

הכול מוכן.

קריאה:

התאגיד פנו אלינו לבוא לעזור להם בזה.

שולי מועלם-רפאלי (הבית היהודי):

מעולה. אני אתך, אתה יודע את זה.

משה שגב:

נו, אז מה? אז למה את דואגת? זה יהיה שידור מכובד, אני מבטיח לך, אז ממה
נפשך?

נורית אליהו:

היא לא דואגת.

שולי מועלם-רפאלי (הבית היהודי):

- - -

היו"ר דוד ביטן:

שולי, מספיק, הגזמת. התחלת פה עם האורחים.

שולי מועלם-רפאלי (הבית היהודי):

סליחה.

היו"ר דוד ביטן:

פריג', מספיק.

קריאה:

בואו תראו מי מוכן ומי לא.

יעל גרמן (יש עתיד):

שולי - - -

שולי מועלם-רפאלי (הבית היהודי):

יעל, אנחנו חלק מקואליציה, וכקואליציה נעשה את הכול כדי שיצא החוק הכי טוב.
אבל אי-אפשר - - -

עיסאווי פריג' (מרצ):

איפה הייתם לפני שנתיים, הקואליציה?

שולי מועלם-רפאלי (הבית היהודי):

עיסאווי - - -

עיסאווי פריג' (מרצ):

איפה הייתם לפני שנתיים? כמו זיקית משנים את הצבע.

יעל גרמן (יש עתיד):

עיסאווי, אל תתקיף אותה עכשיו.

עיסאווי פריג' (מרצ):

איפה הייתם כשהקמתם את התאגיד? איפה הייתם?

שולי מועלם-רפאלי (הבית היהודי):

- - -

היו"ר דוד ביטן:

אין לי ברירה. אני קורא לך לסדר פעם שלישית, ואת יוצאת החוצה.

עיסאווי פריג' (מרצ):

ועכשיו אתם כמו זיקית משנים את העור שלכם.

איילת נחמיאס ורבין (המחנה הציוני):

די, נו.

שולי מועלם-רפאלי (הבית היהודי):

אנחנו לא - - -

היו"ר דוד ביטן:

שולי, בבקשה צאי החוצה, בסדר? כמה שניסיתי לא עזר, לא רציתי להוציא אותך.

שולי מועלם-רפאלי (הבית היהודי):

אני אירגע חמש דקות ואחזור.

היו"ר דוד ביטן:

חמש דקות. את מתווכחת פה עם האנשים, באמת. בבקשה, פריג'.

(חברת הכנסת שולי מועלם-רפאלי יוצאת מחדר הוועדה)

עיסאווי פריג' (מרצ):

כשמתעצבנים האמת יוצאת.

יוסי יונה (המחנה הציוני):

בדיוק.

עיסאווי פריג' (מרצ):

עכשיו כששמעתי, תוך כדי איבוד העשתונות האמת יצאה. דוד, תקשיב, תן לי שלוש
דקות אבל תהיה אתי.

היו"ר דוד ביטן:

למה? קח חמש.

עיסאווי פריג' (מרצ):

עזוב אותי מהדפים עכשיו.

היו"ר דוד ביטן:

קח שלוש, בסדר.

יוסי יונה (המחנה הציוני):

חמש, חמש.

עיסאווי פריג' (מרצ):

לפני שלוש שנים כשעפר שלח התקשר אלי ואמר לי: עיסאווי, אתה חבר בוועדת
אלהרר. למה? אנחנו רוצים להקים תאגיד ולבטל את רשות השידור. אני לתומי,
איתן, חשבתי שאני הולך להיות חלק מאירוע מכונן, אירוע היסטורי. באנו
והקדשנו, הליכוד ויש עתיד וכל העבודה, ואללה, התחילו להקדיש. לא ידעתי
לתומי שאחרי שלוש שנים אני צריך להיות שותף לסרט מסחרה כזה.

יגאל גואטה (ש"ס):

מה זה מסחרה, עיסאווי?

עיסאווי פריג' (מרצ):

יפה מאוד. את זה נשאל בבני-ברק.

איילת נחמיאס ורבין (המחנה הציוני):

רמי סדן זה מסחרה.

עיסאווי פריג' (מרצ):

סרט מסחרה שהתחיל, ועכשיו אנחנו נמצאים בפרק הרביעי בסרט הזה. ברשותך, חברי
דוד ביטן, ואתה עכשיו הולך להיות חלק מהמסחרה הזו. אני אגיד כמה דברים
ואגיע למסקנות, ואגיד מה דעתי. לפני שלוש שנים כשראש הממשלה ידע – כולכם,
חברי העובדים, שגב, ואת כולכם אני מכיר ועקבתי אתכם – ראש הממשלה לא ידע
לפני שלוש שנים שהוא הולך לפטר אתכם על-פי חוק?

קריאה:

ידע.

מיקי רוזנטל (המחנה הציוני):

הוא לא ידע.

זיו מאור:

ידע. בן-אדם טעה, אמר טעיתי, רוצה לתקן - - -

רפי יששכר:

הוא חשב שזה אפשרי, וזה לא אפשרי.

קריאות:

- - -

אורלי לוי אבקסיס (ישראל ביתנו):

הוא משחק להם על התקווה.

עיסאווי פריג' (מרצ):

אז יפה, ראש הממשלה - - -

נורית אליהו:

- - - את ראש הממשלה, נו, מה.

עיסאווי פריג' (מרצ):

תקשיבו, חברים, אני אתכם. ראש הממשלה לא ידע.

היו"ר דוד ביטן:

אל תתווכח אתם.

עיסאווי פריג' (מרצ):

תן לי, נו.

היו"ר דוד ביטן:

אבל אתה מדבר אתם, עם הציבור פה.

רפי יששכר:

הוא מדבר על העבודה שלנו.

אורלי לוי אבקסיס (ישראל ביתנו):

אבל זה הגורל שלהם.

היו"ר דוד ביטן:

בסדר, אבל מה לעשות. - - - מדברים אתו. אמרתי שזה לא הגורל שלהם?

קריאות:

- - -

עיסאווי פריג' (מרצ):

אין בעיה. ראש הממשלה טעה ותיקן את הטעות שלו. אני שואל שאלה אחרת,
ותקשיבו, חברים, ראש הממשלה טעה ורוצה לתקן, אבל לתקן את זה שהוא בז לכם?
תארו לעצמכם איך ב-15 ימים יצליח להקים תאגיד חדש עם חברת חדשות.

אליעזר וחנונו:

זה מה שמשרד האוצר נתן לו, זו הבעיה.

עיסאווי פריג' (מרצ):

זה שהוא רוצה לתקן, יפה. אבל להביא את זה - - -

קריאות:

- - -

עיסאווי פריג' (מרצ):

לא משנה. תנו לי לזמר.

אליעזר וחנונו:

כמעט הממשלה נפלה, הוא רצה לשקם. הוא רצה להשאיר את רשות השידור, לסגור את
התאגיד. בוא תגיד גם את זה.

עיסאווי פריג' (מרצ):

אז אתם קונים את זה שב-15 יום הוא רוצה להקים תאגיד? ואנחנו יודעים שזה
צחוק אחד גדול.

נורית אליהו:

שהאוצר יתקן את זה.

רפי יששכר:

אני בראשון בחודש אזרק לרחוב, אז הוא נותן לי תקווה לעוד שבועיים.

נורית אליהו:

עוד שבועיים, עוד חמצן.

עיסאווי פריג' (מרצ):

תראו, חברים, לאן ראש הממשלה שר התקשורת מוביל אותנו. מעבירים מאות מיליוני
שקלים.

שלמה פילבר:

ראש הממשלה מזמן כבר לא שר התקשורת.

עיסאווי פריג' (מרצ):

למה? מי שר התקשורת?

שלמה פילבר:

צחי הנגבי.

עיסאווי פריג' (מרצ):

זה לשלושה חודשים, עוד לא עברו שלושה החודשים?

איילת נחמיאס ורבין (המחנה הציוני):

אחרי הפגרה.

שלמה פילבר:

כבר חודשיים וחצי.

אורלי לוי אבקסיס (ישראל ביתנו):

זה היה עוד שבועיים, מאז הקמת התאגיד של החדשות.

עיסאווי פריג' (מרצ):

רצה לעכב.

איילת נחמיאס ורבין (המחנה הציוני):

כיף, כיף בקואליציה הזאת, אל תגידו שלא.

עיסאווי פריג' (מרצ):

לראש הממשלה, חוק שלוקח שלוש שנים להתמקד בתקשורת בכדי לעבוד על המיתוג. מי
עובד על המיתוג? מי שמשווק שקרים רוצה להיראות טוב, אז הוא צריך את
התקשורת. זאת האמת שהיא חשובה לו, וצר לי מאוד שהוא מנצל אתכם.

נורית אליהו:

- - -

עיסאווי פריג' (מרצ):

שנייה, תני לי, אני אגיד לך.

קריאות:

- - -

קריאה:

מה, אנחנו לא היינו מאוזנים?

עיסאווי פריג' (מרצ):

דוד, 15 יום בכדי להקים תאגיד חדשות, צריך להפעיל אותו אך ורק ממתקני
ואולפני רשות השידור.

רפי יששכר:

נכון, רשות השידור.

עיסאווי פריג' (מרצ):

זאת האמת.

היו"ר דוד ביטן:

אבל זה ברור, בשביל זה בערוץ 1 התגמשו.

משה שגב:

זה לא ברור. מה ברור?

היו"ר דוד ביטן:

יש לי הפתעה בשבילך, אין 15 יום.

קריאות:

- - -

עיסאווי פריג' (מרצ):

אין. יש חגים. תשימו לב לרמת הצחוק ולקלות – יעני איך ראש הממשלה מתייחס
לציבור, הוא הקים מערך מובנה, שזה מתקני רשות השידור שבעצם במבנה משפטי
מעביר את חטיבת חדשות התאגיד לאולפני רשות השידור. בשביל מה להגיד 15 ימים
אני מקים תאגיד חדש? אתה לא מקים תאגיד חדש, אתה הופך את רשות השידור לרשות
השידור לחדשות. למה אתם משקרים לציבור שוב? למה?

שלמה פילבר:

זה כתוב - - -

איילת נחמיאס ורבין (המחנה הציוני):

התרגלו.

עיסאווי פריג' (מרצ):

אתם לא מקימים תאגיד שידור חדשות. אתם לוקחים את רשות השידור, את אולפני
רשות השידור ומקימים שם את החדשות, זאת האמת. תגידו את האמת לציבור.

קריאות:

- - -

משה שגב:

עובדי התאגיד מוגנים, אנחנו לא מוגנים, אותם לא רוצים לפטר.

היו"ר דוד ביטן:

רגע, יש פה איזה חבר כנסת אחד שקרא את החוק השני? אין. בואו נהיה אמיתיים,
למה אתם כל הזמן אומרים שראש הממשלה - - -

קריאה:

לטובתם אני אקריא שתי שורות.

קריאות:

- - -

עיסאווי פריג' (מרצ):

אני רוצה להבין את ההיגיון, כי היגיון ה-15 יום לא בא בחשבון.

איילת נחמיאס ורבין (המחנה הציוני):

לא משנה איזה. ביטן, כי אתם שמים אותנו בתקווה תמיד, כי כל חודשיים אתם
באים עם המצאה חדשה.

היו"ר דוד ביטן:

אין בעיה, אבל אתם מדברים על חוק שלא קראתם.

איילת נחמיאס ורבין (המחנה הציוני):

מה זאת אומרת? אתה כל חודשיים ממציא משהו חדש - - -

קריאות:

- - -

היו"ר דוד ביטן:

רבותי.

אורלי לוי אבקסיס (ישראל ביתנו):

אתה קראת אותו?

היו"ר דוד ביטן:

לא.

אורלי לוי אבקסיס (ישראל ביתנו):

אז אתה מבין למה אנחנו - - -

היו"ר דוד ביטן:

אני לא מדבר עליו, אני יודע בגדול מה הוא אומר.

אורלי לוי אבקסיס (ישראל ביתנו):

גם אנחנו בגדול.

היו"ר דוד ביטן:

אבל אתם מדברים על החוק, ומנכ"ל המשרד אומר לכם מה הולך להיות, ואתם אפילו
לא נותנים לו לדבר. רבותי, פריג', אתה רוצה עוד משהו?

עיסאווי פריג' (מרצ):

אני רק רוצה שאלה נוספת לאוצר.

היו"ר דוד ביטן:

אמרת שלוש דקות, הגעת לשמונה, וואי, וואי, וואי - - -

עיסאווי פריג' (מרצ):

שאלה בקיצור לאוצר. אסף יקר, אני מבקש מאגף התקציבים, חברים, שיגיד לנו
למען השקיפות, שנוכל באמת לראות את הדברים, מה סך כול הכסף שהולך להיות
מבוזבז כתוצאה מהביטול? כמה מאות מיליונים הולכים להיזרק לטמיון?

שלמה פילבר:

אין דבר כזה.

עיסאווי פריג' (מרצ):

אני רוצה להבין.

שלמה פילבר:

איזה ביטול? על מה?

עיסאווי פריג' (מרצ):

יפה, יפה. אני מבקש - - -

היו"ר דוד ביטן:

איזה מיליונים?

עיסאווי פריג' (מרצ):

אני מבקש לשמוע מאגף התקציבים - - -

היו"ר דוד ביטן:

תרשמו את השאלה, כבר אמרתי לכם, בסוף כל אחד יענה.

קריאות:

- - -

היו"ר דוד ביטן:

רבותי.

עיסאווי פריג' (מרצ):

שנייה, שאלה, שר האוצר.

היו"ר דוד ביטן:

שאלת. מה אתה רוצה? הוא סגן שר האוצר, סגן שני.

עיסאווי פריג' (מרצ):

בא כוחו.

היו"ר דוד ביטן:

תמיד כשאני מדבר על שר האוצר הוא קופץ.

עיסאווי פריג' (מרצ):

אני רוצה לדעת את העלות התקציבית שהייתה ושהולכת להיות כתוצאה מהפיצול.

קריאה:

שיהיה גם - - -

עיסאווי פריג' (מרצ):

כן. הפיצול, כמה כסף נזרק לטמיון?

שלמה פילבר:

האוצר לקח קומיסיון של 10% מהתקציב הקודם.

עיסאווי פריג' (מרצ):

אתה לא שר האוצר, אדון מנכ"ל.

שלמה פילבר:

אבל אני יודע מה כתוב.

עיסאווי פריג' (מרצ):

אני רוצה לשמוע את זה במספרים.

שלמה פילבר:

אתה תופתע לגלות.

עיסאווי פריג' (מרצ):

ההפך, אני רוצה לשמוע.

שלמה פילבר:

לא ירד לטמיון - - -

אורלי לוי אבקסיס (ישראל ביתנו):

לקחו את התקצוב של אגף החדשות והתאגיד - - -

קריאות:

- - -

שלמה פילבר:

אמרנו שמעבירים 160 מיליון מפה לשם, אז הם לקחו על הדרך 25 מיליון שקלים
ושמו בצד. הקטינו את התקציב ל-135.

עיסאווי פריג' (מרצ):

זה מאות מיליוני שקלים.

נורית אליהו:

זה 17, 17 בגימטרייה - - -

אורלי לוי אבקסיס (ישראל ביתנו):

מתי זה היה ?

קריאה:

לפני החקיקה.

שלמה פילבר:

זה מה שמופיע.

אורלי לוי אבקסיס (ישראל ביתנו):

וזו העלות של הקמת התאגיד?

שלמה פילבר:

זו לא העלות.

רן שטרית:

זה לא עלות, זה יורד.

אורלי לוי אבקסיס (ישראל ביתנו):

כמה עולה להקים תאגיד חדשות?

רן שטרית

לא עולה. זה יורד מתקציב הרשות.

שלמה פילבר:

זה עובר מפה לשם, זה הכול. את מחליפה שם של חברה.

קריאה:

ברור, אבל גם אתם שמים - - -

קריאות:

- - -

שלמה פילבר:

אתה מעביר - - - של 750.

אורלי לוי אבקסיס (ישראל ביתנו):

אז העברתם את זה למעביד אחר.

אליעזר וחנונו:

אפילו החדשות בערבית הם לא חדשות.

קריאות:

- - -

עיסאווי פריג' (מרצ):

ביטן, שאלה אישית לפני סיום.

היו"ר דוד ביטן:

אישית?

עיסאווי פריג' (מרצ):

כן. אם עכשיו אמרת שלא ייקח 15 יום, והם אומרים שהם מוכנים, למה לא להתחיל
את - - -

היו"ר דוד ביטן:

מי מוכן?

עיסאווי פריג' (מרצ):

התאגיד.

היו"ר דוד ביטן:

איפה? בוא נשמע אותם. מוכנים כרגע?

אליעזר וחנונו:

- - - באולפנים בחיפה לבאר-שבע.

קריאות:

- - -

עיסאווי פריג' (מרצ):

ביטן, תענה לי רק על השאלה. אתה אומר שלא ייקח 15 יום.

תמנה עורב:

בואו נראה.

היו"ר דוד ביטן:

אסביר לך. אין 15 יום לפי מה שבדקתי, אין לנו יותר משישה ימים, זה כמעט
בלתי אפשרי.

אורלי לוי אבקסיס (ישראל ביתנו):

אתה מדבר על ימי עסקים?

היו"ר דוד ביטן:

ימי עבודה.

עיסאווי פריג' (מרצ):

יש חג.

היו"ר דוד ביטן:

דיברנו עם שר האוצר על מנת להדגיש את העניין, כרגע הוא לא רוצה. אני מחויב
כרגע להסכם כפי שהיה, אבל המועדים הם קשים ביותר, ואני לא יודע אם זה בכלל
אפשרי.

רועי פולקמן (כולנו):

ביטן, נשב יום ולילה ונסיים את זה.

היו"ר דוד ביטן:

אבל לא משנה, כשנגיע לחוק העיקרי נדבר. גם אם נשב יום ולילה זה לא יעזור
לך.

אביטל סומפולינסקי:

זה לא ריאלי גם אם נשב יום ולילה.

קריאות:

- - -

שלמה פילבר:

הכול תלוי בפיליבסטר של האופוזיציה.

נורית אליהו:

החוק הזה יעבור בשבועיים - - -

היו"ר דוד ביטן:

עוד פעם את מדברת? את רוצה שאני אוציא אותך? בחוק השני אני לא יהיה
פלורליסטי בזמן הדיבור, שיהיה ברור. עכשיו אני נותן, בחוק השני זה כמה
עמודים, ואם כל אחד יתחיל לנאום לי בכל סעיף או לפני כל הסעיפים זה לא ילך.

עיסאווי פריג' (מרצ):

מה זה? דמוקרטיה. גם סתימת פיות אתה עושה?

היו"ר דוד ביטן:

אני מזכיר לך שיש גם דיונים במליאה.

עיסאווי פריג' (מרצ):

גם זה חלק מהדיונים.

היו"ר דוד ביטן:

סיימת, בבקשה?

עיסאווי פריג' (מרצ):

זה חלק מהדיונים, אתה לא תעשה לנו סתימת פיות.

היו"ר דוד ביטן:

רבותי, שתדע, זה לא הגיוני שהשר לא מסכים, זה פשוט לא הגיוני.

רועי פולקמן (כולנו):

לא אנחנו קבענו את זה.

היו"ר דוד ביטן:

עזוב, לא נתווכח עכשיו על העניין. זה לא שאנחנו מבקשים משהו - - -

יגאל גואטה (ש"ס):

מה קרה? לוח זמנים זה תורה למשה מסיני?

אורלי לוי אבקסיס (ישראל ביתנו):

ממתי ההיגיון עובד על הפוליטיקאים? הרי בסופו של דבר כל ההחלטות פוליטיות
ולא הגיוניות אחרת לא היינו פה.

היו"ר דוד ביטן:

רבותי, לא הגיוני אבל אני אעמוד בזה. אם אני צריך לעמוד בזה אני אעמוד בזה.
אני חושב שצריך להקדיש את המועדים.

רועי פולקמן (כולנו):

אני יודע, ביטן, אני סומך עליך. אתם הבאתם 15, לא אנחנו.

היו"ר דוד ביטן:

לא אמרתי שאני לא אעמוד בזה.

רועי פולקמן (כולנו):

אני יודע.

היו"ר דוד ביטן:

איפה אליעזר? זה שמפריע כל הזמן, אתה.

מיקי רוזנטל (המחנה הציוני):

לא, זה רפי.

היו"ר דוד ביטן:

אתה תדבר דקה. יש עוד מישהו מהתאגיד שלא דיבר? אתה גם תדבר דקה אחריו. אחר
כך אני חוזר לח"כ אחד. ומי שלא קשור לעובדים ונמצא פה, נראה אם אין כפילות,
נאפשר.

עיסאווי פריג' (מרצ):

מתי מתחילים עם ההסתייגויות?

היו"ר דוד ביטן:

נודיע חצי שעה לפני. פריג', אתה יכול ללכת, אני אודיע לך.

עיסאווי פריג' (מרצ):

לא, אני אשמע אותם.

אליעזר וחנונו:

היו"ר, תן לי גם לדבר.

היו"ר דוד ביטן:

אמרתי שאני אתן לשלוש ושלוש. לכמה נתתי? אני אתן לעוד אחד ועוד אחד, אין
בעיה, בסדר. אבל זהו, בזה נגמר.

רפי יששכר:

קוראים לי רפי יששכר, אני עובד ברשות השידור משנת 1989. בסיבוב השני עבדתי
בשנת 1980 לפני כן, וחזרתי בשנת 1989 שוב. אני עובד במה, והתפקיד שלי בכלל
לא היה מוצע בתאגיד. לא קיבלו אף עובד מהסקטורים שלנו בתאגיד, בכלל לא
יכולנו להגיש קורות חיים, כי התפקידים שלנו לא היו.

אורלי לוי אבקסיס (ישראל ביתנו):

מי יעשה אותם? כי צריך אותם.

רפי יששכר:

מי יעשה? הם יקנו קלטות בעשרות אלפי שקלים במקום להחזיק שני עובדי במה או
דבר כזה, אם הוא צריך ברשות השידור. היינו לפני כמה שנים עשרה עובדים
במדור, היום אנחנו שניים. נשארנו שני עובדים במקום עשרה ברשות השידור.
אנחנו רוצים להביא פרנסה לילדים. יש לי תשע נפשות בבית, ויש כמוני המון
ברשות השידור, יש חד-הוריים. אני ברוך השם נשוי ויש לי תשעה ילדים, ונכדים
שגרים אצלי בבית ואני מפרנס אותם.

אנחנו רוצים בסך הכול לעבוד. הכבוד שלנו נרמס. כבר שלוש שנים שרומסים אותנו
ולא נותנים לנו להביא פרנסה מכובדת הביתה. אנחנו עם סכין לצוואר כל הזמן,
הולכים ובאים. כל משימה שמטילים עלינו כשהיינו תשעה ועשרה עובדים עשינו,
וגם עם שני עובדים באותו מדור עושים את זה גם היום. בסך הכול רוצים להביא
פרנסה. יש עובדים שרוצים ללכת מרצון, אנחנו מוכנים לתת את מי שרוצה ללכת
מרצון, הרבה עובדים, ולא את מי שלא רוצה ללכת בכלל. רוצים להביא פרנסה.

היו"ר דוד ביטן:

הבנתי שיש הרבה שרוצים ללכת גם היום.

עיסאווי פריג' (מרצ):

אתה מבטיח לו עבודה?

רפי יששכר:

יש אנשים שרוצים ללכת גם היום.

היו"ר דוד ביטן:

למה? אני ממנה אנשים לעבודה?

עיסאווי פריג' (מרצ):

החוק הזה בא לשמור על העובדים.

היו"ר דוד ביטן:

אני לא ממנה.

נורית אליהו:

מי שמפטר צריך למצוא עבודה.

קריאה:

תמזגו אותם אלינו וזהו.

רפי יששכר:

אני מוכן להתחייב שבאותו תקציב שהתאגיד מקבל היום אפשר שעובדי רשות השידור
והתאגיד יעבדו גם ברשות השידור, במתקנים של רשות השידור. נחבק אותם, ואף
אחד לא יזרוק אותם.

היו"ר דוד ביטן:

הבנו את המסר. אני אאפשר עוד פעם לרשות השידור, אחר כך שניים מהתאגיד
ידברו. בבקשה, דבר.

אליעזר וחנונו:

הדרישה היום של כל עובדי רשות השידור היא להשאיר את רשות השידור על כנה
מירושלים, לא לפיטורים. אם צריך למזג אלמנטים ועובדים מהתאגיד אנחנו כמובן
מברכים על זה, ופרישה מרצון בצורה מכבדת. את זה אנחנו דורשים.

לא ייתכן, גם הסיכום של אתמול של ניסנקורן, so-called, לא נותן מענה למאות
עובדים. אנשים צעירים מתחת לגיל 40, אנשים מבוגרים מעל גיל 50. מה זה צריך
להיות? אנחנו רוצים לעבוד, רוצים לשדר ולפרנס בכבוד. ויש הרבה עובדים שהם
גם לא רק עיתונאים.

היו"ר דוד ביטן:

תודה. עברת את הדקה.

אליעזר וחנונו:

סליחה, עוד דקה. אני מחזיק פה דבר שכל אחד ואחת מכם קיבלתם – חברי כנסת
יקרים, ושרים, מבקר המדינה, היועמ"ש קיבל את זה ממני, כולם קיבלו את זה
ממני באופן אישי – יש כאן מסמך, כולל אסמכתאות, שמעיד שתאגיד השידור כאן לא
תקין, לא מוכן, ובעצם הוא הופך להיות פשוט לכתב אישום ערכי ציבורי על חוסר
תקינות. וייתכן גם כן שהוא יהווה בסיס - - -

היו"ר דוד ביטן:

תעביר את זה למבקר המדינה.

אליעזר וחנונו:

העברתי. ויהווה בסיס - - -

אורלי לוי אבקסיס (ישראל ביתנו):

על מה אתה מדבר? תפרוט את זה.

אליעזר וחנונו:

על מה אני מדבר? אני מדבר על חשש למכרזים תפורים, יש פה דוגמאות, על
חשש - - -

קריאה:

- - -

אליעזר וחנונו:

מנכ"ל התאגיד פה אומר: תהליך הפרישה לא היה תקין - - -

היו"ר דוד ביטן:

לא, רגע, אורלי, לא קראנו את הניירת.

אורלי לוי אבקסיס (ישראל ביתנו):

יש פה דברים נוראים.

היו"ר דוד ביטן:

אני לא רוצה לפתוח את זה. אני אתן להם להגיד, כמובן, אבל אני לא רוצה.

אליעזר וחנונו:

אין בעיה, שלחתי לכולם.

אורלי לוי אבקסיס (ישראל ביתנו):

להבין על מה מדובר.

היו"ר דוד ביטן:

תשאיר את זה למבקר המדינה כרגע, אנחנו לא ועדת ביקורת של התאגיד.

קריאה:

אני אהיה בבית, הוא יתבע את זה.

אליעזר וחנונו:

אדון היו"ר, אתם המפקחים על הממשלה ועל כל מה שקורה.

קריאות:

- - -

היו"ר דוד ביטן:

אבל אנחנו לא ועדת ביקורת של התאגיד כרגע.

עיסאווי פריג' (מרצ):

הוא הממשלה בעצמו, מה זה מפקח?

אליעזר וחנונו:

הם ועדת הביקורת העליונה במדינה, מה זאת אומרת?

קריאות:

- - -

אורלי לוי אבקסיס (ישראל ביתנו):

הוא הקואליציה.

קריאה:

עיסאווי, אתה אתי אתי אתי, אבל אתה נגד ביבי. אני רואה את זה אני נגנב.

קריאות:

- - -

עיסאווי פריג' (מרצ):

אבל הוא משתמש בכם, הוא לא סופר אתכם, הוא לא יודע איפה אתם באים.

קריאות:

- - -

עיסאווי פריג' (מרצ):

אני רוצה שיבטיחו לכם עבודה. הוא משתמש בכם, תתעוררו. הוא משתמש בכם.

היו"ר דוד ביטן:

כשהגשתי בקשה לביטול התאגיד איפה הוא היה?

קריאות:

- - -

עיסאווי פריג' (מרצ):

אני רוצה שיבטיחו לכם עכשיו עבודה, אני הראשון שיעבור.

היו"ר דוד ביטן:

רבותי.

קריאות:

- - -

קריאה:

אז למה לא הצבעתם כשראש הממשלה אמר לתקן את רשות השידור? הוא אמר.

היו"ר דוד ביטן:

אני אוציא אותך. עיסאווי, אני מזכיר עובדה אחת, לא בשביל להתווכח.

נורית אליהו:

- - - לא מבינה את ההיגיון שלך.

היו"ר דוד ביטן:

כשהגשתי הצעת חוק לביטול התאגיד ופניתי אליך לא הסכמת לפעול. זה היה פותר
את הבעיה של רשות השידור, אז מספיק כבר עם הדברים האלה.

קריאה:

עיסאווי, תצביע בעדו.

אליעזר וחנונו:

בבקשה, תשאירו את רשות השידור על כנה. קדימה, יש כסף.

היו"ר דוד ביטן:

תקשיב, עשיתי טעות אתך אני רואה. נתתי לך לדבר, אתה לא מפסיק. מספיק. כבד
את האנשים שנמצאים פה.

נורית אליהו:

תצביע בעד ביבי כי הוא רוצה לשקם אותנו, אז מה הבעיה?

עיסאווי פריג' (מרצ):

אם הוא יבטיח לכם עבודה נצביע בעדו.

קריאות:

- - -

עיסאווי פריג' (מרצ):

כולנו נצביע כשיבטיחו לכם עבודה. עכשיו.

איילת נחמיאס ורבין (המחנה הציוני):

יעזרו לפתור את הבעיות.

היו"ר דוד ביטן:

אנחנו מדברים על חוק הדחייה, תפסיקו להביא לי עוד אדם ועוד אדם, זה לא
הפתרון כרגע.

קריאות:

- - -

היו"ר דוד ביטן:

אמרתי, עובד התאגיד. בבקשה, דקה.

תומר שלפניק:

אני עובד בתאגיד השידור יותר מחצי שנה. עובדי תאגיד השידור שלא הגיעו מרשות
השידור, באנו לתאגיד כי המדינה קראה לנו, כי אתם חברי הכנסת חוקקתם חוק
וקבעתם שיוקם תאגיד שידור ציבורי, והגענו. עזבנו מקומות עבודה אחרים, עזבנו
מקומות עבודה פרטיים, והכול באמת כדי – אולי היינו נאיביים מדי – אבל כדי
להקים שידור ציבורי חזק עצמאי ויעיל. לא הצטרפנו לאיזה סטרטאפ. חתמנו על
חוזים, היינו בטוחים שאנחנו הולכים להיות עובדי מדינה, שזה הולך להיות משהו
מסודר. ובאמת, אני מרגיש מאוד לא בנוח כי אני אלחם על מקום העבודה שלי.

איילת נחמיאס ורבין (המחנה הציוני):

מותר לך.

תומר שלפניק:

זה משהו שלא היה אמור להיות, וגם אתם, וגם אתם. אני רוצה לומר לכם בתור
מישהו שעובד בתאגיד, אני יכול לספר לכם שאנחנו מוכנים. יותר מזה, עכשיו אתם
רוצים לשנות את מועד העלייה לאוויר? תקדימו את זה ליום חמישי, תקדימו את זה
למחר, אנחנו נעלה לאוויר ונשדר. אנחנו העובדים מוכנים לעלות לאוויר.

דבר אחרון, אני רוצה לומר לעובדי רשות השידור, אנחנו באותה סירה, אל תיתנו
להם לשסות עובדים בעובדים. יותר מזה, אתם בתור עובדים בשידור ציבורי יודעים
מה החשיבות של שידור ציבורי עצמאי, ואם אתם בעד שידור ציבורי עצמאי אתם
חייבים להתנגד.

אורלי לוי אבקסיס (ישראל ביתנו):

דקה, שיעזבו את מקומות העבודה שלהם? שיתרמו אותם לאחרים?

תומר שלפניק:

לא, לא, אתם חייבים - - -

אליעזר וחנונו:

ועוד הביאו עובדי קבלן עלינו.

קריאות:

- - -

אורלי לוי אבקסיס (ישראל ביתנו):

- - -

תומר שלפניק:

אורלי, תני לי לסיים.

היו"ר דוד ביטן:

אורלי, אורלי.

אורלי לוי אבקסיס (ישראל ביתנו):

אז תבהיר למה אתה מתכוון.

קריאות:

- - -

תומר שלפניק:

אני אומר כזה דבר, אסור לכם להסכים למתווה הפיצול הזה. ויותר מזה, אני מבין
שהערב אתם מפגינים מול ניסנקורן, אנחנו מוכנים להפגין אתכם שיחזיר לכם את
המשרות.

היו"ר דוד ביטן:

תומר, אמרת את שלך, העברת את המסר.

רפי יששכר:

נחבק אתכם, לא נדחף אתכם.

היו"ר דוד ביטן:

מהח"כים אני מבקש, זה לא המקום לענות על כל מילה שהם אומרים. מי זה עומר?
דבר.

עומר בן רובי:

שלום לכולם, אני ממונה על ההקמה של רשת ב' החדשה בתאגיד, ואני אמור לנהל את
התחנה בפועל כשנעלה לשידור, אם ירצה השם אולי בתחילת השבוע הבא, אולי ב-15
במאי. אני מקווה שלא נלך עם היוזמה הזו. לא באתי לריב עם חברי כנסת
מכובדים, לא עם היושב-ראש.

הגעתי לתאגיד לעבודה לפני שנה בדיוק. אני בן 41, נשוי, אבא לתינוק קטן
מתוק, בעזרת השם, יהיו עוד בדרך, גר ביפו, אני יותר מ-20 שנה במקצוע הזה.
כשהייתה לי שיחה עם הבוס הקודם שלי, מפקד גלי צה"ל – בתפקידי האחרון הייתי
מנהל מחלקת השידורים בגלי צה"ל, אחרי הרבה תפקידים עיתונאים ניהוליים
עריכתיים בתחום החדשות ובתחומים נוספים, תרבות יהודית וכדומה – כשהייתה לי
שיחה עם הבוס שלי והודעתי לו שאני עוזב והולך לתאגיד, הוא אמר לי: אבל מה
יקרה אם לא תעלו לשידור? סתם אתה עוזב תפקיד בכיר. אמרתי לו: אין מצב כזה,
תראה מי חתומים על החוקים לאורך כל הדרך. אלה הנציגים הכי מכובדים של ממשלת
ישראל לדורותיה בשנים האחרונות של הקואליציה. כלומר, הלכנו מתוך ידיעה
ברורה שגם אם יהיו שינויים בדרך, כל העסק הזה לא יפורק ולא יפורר. המדינה
יזמה את זה.

רשות השידור, אני רוצה להזכיר, וזה עם כל הכבוד והחיבה לעובדים שנמצאים
כאן, ההחלטה לפרק את רשות השידור לא הייתה החלטה כמו ההחלטות הנוכחיות האלה
– פרי דיונים של חודש-חודשיים, שבוע-שבועיים, כינוסי פגרה – ההחלטה לפרק את
רשות השידור התקבלה אחרי 14 ועדות שניסו לקיים רפורמה בשידור הציבורי.

היו"ר דוד ביטן:

עומר, יש לי אליך שאלה, תעצור רגע.

עומר בן רובי:

אני אעצור, אבל תיתן לי להמשיך לדבר.

היו"ר דוד ביטן:

עברת את הדקה.

עומר בן רובי:

למה דקה?

היו"ר דוד ביטן:

עברת. אתה לא מרצה לנו ולי. אני שואל אותך שאלה פשוטה, אתה חתום על חוזה?

קריאה:

לפחות בתור עיתונאי נאמרו דברים ברורים.

קריאות:

- - -

עומר בן רובי:

אני חתום על חוזה כבר שנה.

היו"ר דוד ביטן:

יש שם סעיף בחוזה שאומר שאפשר להפסיק לך את העבודה?

עומר בן רובי:

יש סעיפים בהרבה חוזים - - -

היו"ר דוד ביטן:

אני שואל אותך שאלה פשוטה, אם אתה יכול לענות לי תענה לי, אם לא לא.

עומר בן רובי:

תראה, מבחינה חוקית הקואליציה יכולה ככל הנראה לעשות הכול.

היו"ר דוד ביטן:

שאלתי שאלה. זה הכול, תודה רבה.

עומר בן רובי:

תראה, אדוני היושב-ראש, המילה האחרונה בכל מקרה תהיה שלך.

קריאה:

אתה ממליץ לפטר אותו?

שולי מועלם-רפאלי (הבית היהודי):

ביטן, תן לו סיים.

היו"ר דוד ביטן:

לא, הוא מדבר כבר ארבע דקות. מותר לי להכניס שאלה.

יאיר טרצ'יצקי:

נראה לך הגיוני שכל שלוש שנים המדינה תפטר בחוק עובדים אחרים?

היו"ר דוד ביטן:

לא, אבל יש גם כן חוק דומה שפיטרתם 1,500 - - -

קריאה:

1,800.

יאיר טרצ'יצקי:

אתם פיטרתם אותם, ואחר כך אתם רוצים לפטר אותם, אתם מתעללים בכולם.

היו"ר דוד ביטן:

לא שמעתי אותך מגן עליהם כיושב-ראש ארגון ההסתדרות.

עומר בן רובי:

למה לפטר אותי? למה?

היו"ר דוד ביטן:

לא אמרתי לפטר אותך, אתה טוען טיעונים, אבל יש לך הסכם שאתה חתום עליו.

רפי יששכר:

רצה לפטר אותו - - -

שלמה פילבר:

לא מפטרים בחוק החדש אף אחד מהעיתונאים של התאגיד, בסדר?

קריאות:

- - -

שלמה פילבר:

אולי לא מוצא חן בעיניכם מי תהיה ההנהלה, אבל אף אחד מהעובדים לא מפוטר.

יאיר טרצ'יצקי:

זה לא נכון מה שאתה אומר, מפטרים את כל עובדי חברת החדשות.

עומר בן רובי:

אדוני המנכ"ל, מפטרים את מנהל חטיבת החדשות.

רפי יששכר:

שילך הביתה - - -

אורלי לוי אבקסיס (ישראל ביתנו):

נכון.

עומר בן רובי:

אלו פיטורים פרסונליים שעדיין לא קיבלנו הסבר למה ומדוע הם מתקיימים.

קריאות:

- - -

היו"ר דוד ביטן:

הבהרת את המחיר.

עומר בן רובי:

לא הבהרתי את המחיר, אדוני היושב-ראש. גואטה, מה עכשיו? אתה מתעסק בבחירות
להסתדרות? דבר.

איילת נחמיאס ורבין (המחנה הציוני):

זה לא סותר. מה אתה רוצה?

קריאה:

עם הבחירות להסתדרות או לא?

היו"ר דוד ביטן:

בלי.

איילת נחמיאס ורבין (המחנה הציוני):

פתאום הוא התחיל לעבוד.

קריאות:

- - -

קריאה:

מעניין למה, חבר הכנסת איתן, לא שמענו אותך היום.

יגאל גואטה (ש"ס):

תודה, אדוני היושב-ראש, האמת היא שאני מדבר עכשיו גם בשם איתן. באמת, יש
המון המון נושאים סביב סיפור תאגיד השידור הציבורי הזה, ואני סיפרתי מה
שקרה לי עם התאגיד הזה. ואני בכל זאת רוצה לחזור על הסיפור הזה עוד הפעם.
ביטן, תיתן לי.

היו"ר דוד ביטן:

רק אני עוצר. ההפסקה היא בשבע וחצי, כי הסנדוויצ'ים יגיעו בשבע וחצי, ואני
לא אעשה פעמיים הפסקה.

קריאות:

- - -

היו"ר דוד ביטן:

ואני מבקש שאף אחד לא יישאר בחדר הזה במועד ההפסקה. מי שלא רוצה לאכול בצד
ההוא יצא החוצה מהחדר ההוא. אלו ההנחיות של המנכ"ל, הוא לא רוצה שיאכלו פה
בחדר.

רפי יששכר:

נעשה מניין, גואטה, בשבע וחצי?

היו"ר דוד ביטן:

אל תצפו לסנדוויצ'ים מיוחדים.

קריאה:

אתה מצרף אותי מהתאגיד למניין?

קריאה:

למניין כולם ראויים.

יגאל גואטה (ש"ס):

אשתדל לעשות את זה בקצרה. האמת שסיפרתי את זה בקצרה בוועדת הכלכלה כשדיברנו
על הנושא הזה, אני רוצה לחזור על זה, כי אני באמת חושב שהסיפור הזה של
התאגיד זה משהו לא נורמלי.

אני חבר כנסת שנה פלוס. לפני שנכנסתי לכנסת הלכתי לפסיכיאטר, אמרתי לו:
תקשיב, אני שומע שמי שהולך לשם חוזר משוגע לגמרי. תן לי אישור שאני נורמלי,
שיהיה לי בכיס על כל מקרה.

קריאה:

יביא לך ריטלין.

יגאל גואטה (ש"ס):

לא, אישור שאני נורמלי.

היו"ר דוד ביטן:

אבל הפסיכיאטר לא נורמלי, אז מה עשית?

יגאל גואטה (ש"ס):

אם אחרי כמה זמן אני אצא משם לא נורמלי, שידעו שבאתי נורמלי, לפחות נוכל
לתבוע אותם. ובאתי עם אישור בכיס שאני נורמלי, וזה אצלי בכיס. האישור היה
עד לפני חודשיים, בדיוק הייתה שנה מאז שהגעתי לכנסת.

איילת נחמיאס ורבין (המחנה הציוני):

אה, כן? בשעה טובה.

יגאל גואטה (ש"ס):

תודה.

היו"ר דוד ביטן:

אבל בסוף יתברר שהפסיכיאטר שנתן את האישור הוא לא נורמלי.

יגאל גואטה (ש"ס):

אז ניגשתי אליו, ואמרתי לו: תשמע, אני רוצה לחדש את האישור, עברה שנה. אמר
לי: תספר לי מה עבר עליך בשנה. סיפרתי לו את סיפור התאגיד. כנראה שאף אחד
פה לא מבין אותו, אף אחד לא מבין מה הסיפור הזה, זה משהו מטורף, אף אחד לא
יודע איך זה התחיל ואיך זה נגמר.

מכלוף מיקי זוהר (הליכוד):

תכף אני אספר לך, יגאל, איך זה התחיל.

יגאל גואטה (ש"ס):

זה התחיל לפני שבאתי.

שולי מועלם-רפאלי (הבית היהודי):

גם לפני שהוא בא.

מכלוף מיקי זוהר (הליכוד):

אבל אני בדקתי קצת איך זה התחיל.

יגאל גואטה (ש"ס):

אבל אני מודה ומתוודה שהנושא הזה ממש הופך אותך לפסיכי. אנשים שפעם ניהלו
את כל הסיפור הזה של התאגיד פתאום מתנגדים לתאגיד; ומי שרצה בעד התאגיד
פתאום הוא נגד התאגיד; ומי שרצה לפרק אותו רוצה לחבר אותו; ומי שרצה לחבר
אותו רוצה לפרק אותו; משהו פסיכי לגמרי. ואני לא מצליח להבין באמת את
הסיפור הזה. סיפרתי את זה לפסיכיאטר, אמרתי לו: תשמע, זה מה שקורה, אבל
אמרתי לו שאני עדיין לא מצליח להבין באמת את סיפור התאגיד. ואז הוא אמר לי:
יקירי, חבר הכנסת יגאל גואטה, אני מתנצל, אני לא יכול לחדש לך את האישור.
לפני שאתה מספר לי שעה שלמה על התאגיד, ואתה לא מבין כלום מהתאגיד, לא יכול
לחדש לך את האישור. ובאמת, היום אין לי את האישור.

אבל מה שאני רוצה לומר, אני שומע כל הזמן, באמת, את חברי כנסת מברברים פה
חופשי, וסליחה שאני אומר את זה, תסלחו לי חברי, אני אוהב אתכם, אבל כולם
מדברים עכשיו על הארכה וכולם מדברים כמה כסף זה עולה וכמה כסף זה לא עולה.
ההוא אומר 300 מיליון, 150 מיליון, מגיע ביטן, הוא הכלכלן הראשי של הכנסת,
הוא אומר: רבותי, מה פתאום, זה בכלל עשרה מיליון. וכולם שומעים לביטן, ואף
אחד לא מבין באמת כלום, ואף אחד לא יודע מה הנתונים, והפערים כל כך גדולים.
זה פשוט לא נורמלי. זה קצת מזלזל בחברי הכנסת, הדיונים האלה שכל אחד זורק
מספרים והפערים מטורפים, ואין איזה שידורים משדרים ומה משדרים ומאיפה
משדרים ומאיזה בניין ודיגיטל ולא דיגיטל.

ואני אגיד לכם את האמת, כל הנושא הזה בתור חבר כנסת מסיעת ש"ס ממש לא
מעניין אותי מה יהיה בטלוויזיה הזאת ומה ישדרו שם ולא ישדרו שם. ומה
שמעניין אותי זה דבר אחד בלבד, שאני חושב שיש פה שלוש עוולות מטורפות
שאנחנו – ואף-על-פי שהגעתי ממש בסוף של זה – במו ידינו יצרנו אותם.

היו"ר דוד ביטן:

טוב.

יגאל גואטה (ש"ס):

מה טוב, דוד?

היו"ר דוד ביטן:

אני כבר התחלתי - - -

יגאל גואטה (ש"ס):

מה כל כך טוב, דוד? אתה גם לא תקבל אישור, אתה כבר מזמן - - -

היו"ר דוד ביטן:

בגלל שאתה מדבר אני צריך לקבל אישור.

יגאל גואטה (ש"ס):

ואני אומר את זה בכאב. רבותי, העוולה שנעשתה לעובדי רשות השידור זה דבר שלא
יסולח ולא יכופר לנו חברי הכנסת. אני אומר יותר מזה, נעשתה עוולה מטורפת
לעובדי רשות השידור, וישבתי עם רבים מהם, וגם בכיתי אתם בחדר שלי פה, פשוט
נזלו לי דמעות. לא יכול להיות שבגילאים האלה אנשים לא יודעים מה יקרה אתם
מחר בבוקר, זה לא יכול להיות. זה לא נורמלי. אף אחד לא היה מוכן לזה אם זו
הייתה אימא שלו או אם זה היה אבא שלו או אח שלו או לא יודע מה. זה לא
נורמלי שאנשים בגילאים האלה כל לילה הולכים לישון ולא יודעים מה יקרה אתם
מחר בבוקר.

קריאה:

בואו תראו מה קורה בקבוצות שלנו.

יגאל גואטה (ש"ס):

זה נכון גם כלפי עובדי התאגיד. זו עוולה. חבר'ה צעירים – יש משהו שלא הבנת?

תמנה עורב:

כן. למה מכניסים את עובדי רשות השידור?

יגאל גואטה (ש"ס):

אבל תני לי לסיים.

איילת נחמיאס ורבין (המחנה הציוני):

מה זאת אומרת?

שולי מועלם-רפאלי (הבית היהודי):

אלה עובדים ואלה עובדים.

יגאל גואטה (ש"ס):

תני בבקשה לסיים.

היו"ר דוד ביטן:

שולי, מה יש לך היום? אני לא מבין. מה קורה לך? זה לא מתאים לך.

יגאל גואטה (ש"ס):

ובהחלט גם הנושא הזה של עובדי התאגיד, של חבר'ה צעירים שעזבו מקומות עבודה
ובאו, והיו בטוחים בעבודה שלהם, זו עוולה גדולה מאין כמוה. אבל העוולה הכי
גדולה שאני חושב שאנחנו חברי הכנסת גרמנו לה, זה שהפכנו את עובדי התאגיד
לאויבים הכי גדולים של עובדי רשות השידור. הם לא באמת אויבים.

קריאה:

בכלל לא.

יגאל גואטה (ש"ס):

ואני רואה אותם לאורך כל הדרך בוועדות, פשוט רואים אותם כאילו הם גזלו להם
את הפרנסה. הם לא גזלו לכם, אנחנו גזלנו לכם.

רפי יששכר:

נחבק אותם.

יגאל גואטה (ש"ס):

אל תחבקו אותם.

קריאות:

- - -

רפי יששכר:

להביא אותם אלינו ולחבק אותם.

אליעזר וחנונו:

שיתמזגו אלינו, הם ראויים.

יגאל גואטה (ש"ס):

רגע, אני אגיע לזה. אבל זה דבר נורא ואיום, ואנחנו צריכים לומר את האמת,
עובדי התאגיד הם לא אויבים של עובדי רשות השידור, ועובדי רשות השידור הם לא
אויבים של התאגיד. במו ידינו עשינו עוולה שגרמנו לכם להתנצח זה עם זה.

היו"ר דוד ביטן:

גואטה, אתה יכול לסיים?

יגאל גואטה (ש"ס):

אני מסיים. אני לא יכול לסיים אבל אני מסיים. ושוב פעם, נכון שאני אומר לכם
במפורש, אם יישאלו אותי, עם כל הכבוד לגב' שדיברה פה מקודם שעברה מערוץ
הכנסת לתאגיד, עדיין אני מעדיף ואני אלחם על זה - - -

היו"ר דוד ביטן:

- - -

יגאל גואטה (ש"ס):

אתה מפריע לי, ביטן. אתה רוצה שאסיים, לא?

היו"ר דוד ביטן:

כן, תסיים.

יגאל גואטה (ש"ס):

עדיין, עם כל הכבוד, יותר חשוב ואני מעדיף שלעובד בן 54 עם תשעה ילדים תהיה
פרנסה מאשר לילדה בת 29.

קריאה:

זה לא או או.

יגאל גואטה (ש"ס):

סליחה, אל תתקן אותי. אם זה או או אני מעדיף להשאיר בן 54 עם תשעה ילדים.

מוריה דביר:

למה זה או או?

קריאות:

- - -

קריאה:

אבל אמרת שזה לא.

יגאל גואטה (ש"ס):

אמרתי שאם זה יהיה או או.

איילת נחמיאס ורבין (המחנה הציוני):

למה זה צריך להיות או או?

יגאל גואטה (ש"ס):

זה לא צריך להיות.

איילת נחמיאס ורבין (המחנה הציוני):

אה, אוקיי.

יגאל גואטה (ש"ס):

מה, לא ברור מה אמרתי קודם?

מוריה דביר:

לא.

יגאל גואטה (ש"ס):

אני אחזור שוב פעם. המצב הזה לא היה צריך להיות.

קריאות:

- - -

יגאל גואטה (ש"ס):

סליחה. ביטן, אתה מוכן להגן עלי? אני לא יכול לדבר ככה.

היו"ר דוד ביטן:

אבל אתה מדבר עשר דקות, אמרת שלוש דקות.

יגאל גואטה (ש"ס):

אבל אנחנו מדברים, מה יש לך, שלוש דקות.

היו"ר דוד ביטן:

עשר דקות אתה מדבר.

יגאל גואטה (ש"ס):

אתה מודד?

היו"ר דוד ביטן:

כן, תשאל את איתן.

איתן כבל (המחנה הציוני):

אני אתו, אני שבוי שלו.

היו"ר דוד ביטן:

הגזמת, נו, מה. למה אני צריך לבקש ממך?

יגאל גואטה (ש"ס):

לכן אני אומר, זה לא צריך להיות וזה לא היה צריך להיות, אבל בוודאי שלא
יכולים - - -

היו"ר דוד ביטן:

- - -

יגאל גואטה (ש"ס):

ביטן, נו?

היו"ר דוד ביטן:

מה קרה? אני מנהל פה ישיבה.

יגאל גואטה (ש"ס):

אבל בוודאי שלא יכול להיות שבן-אדם בגיל 54 עם תשעה ילדים ילך הביתה, כי
ברור לכולנו שזה גזר דין מוות. ויש לי גם ביקורת, ואמרתי את זה למר קובלנץ,
על כל ההתנהלות של קבלת עובדי רשות השידור לתאגיד שהייתה לא מכובדת ולא
נאותה ולא יפה, ולא בצורה שהיינו מצפים שהיא תהיה.

מבחינתי, מה שמעניין אותי פה הם העובדים ושוב פעם העובדים ושוב פעם
העובדים. כל הערוץ הזה לא מעניין אותי בכלל. אין לי שום עניין בזה, לא
מעניין אותי בכלל. אבל אם העניין של העובדים לא ייפתר, הנה, אני אומר לכם
פה, אני אבקש רשות מיושב-ראש התנועה שלי לאשר לי להתנגד לחוק הזה. תודה
רבה.

יעל גרמן (יש עתיד):

מה הקשר של החוק? אפשר לפתור את בעיית העובדים ולא להעביר את החוק.

יגאל גואטה (ש"ס):

לא, לא. שאלתי את ראש הממשלה על ייצוג עובדים מזרחיים בהנהלת התאגיד, הבנת?

מוריה דביר:

הבנתי.

יגאל גואטה (ש"ס):

אני שמח שהבנת סוף סוף.

היו"ר דוד ביטן:

יש עוד חבר כנסת פה שלא דיבר?

רפי יששכר:

דרך אגב, רוב המזרחים לא התקבלו, אל תדאגו.

יגאל גואטה (ש"ס):

אני יודע. בשביל זה שאלתי אותו על זה. דרך אגב, גם בהנהלת התאגיד אין כזה
ייצוג גדול של מזרחיים.

היו"ר דוד ביטן:

ברנג'ה.

יגאל גואטה (ש"ס):

גם זה במקרה.

היו"ר דוד ביטן:

מיקי, תדבר עכשיו, אחר כך ידבר ליאור תמם מנכ"ל איגוד התסריטאים.

עומר בן רובי:

מר ביטן, אחרי שפיטרת אותי אפשר בכל זאת להשלים כמה משפטים?

היו"ר דוד ביטן:

לא פיטרתי אותך, רק שאלתי אותך שאלה.

עומר בן רובי:

שמחת כל כך על העובדה שניתן לפטר אותי.

היו"ר דוד ביטן:

לא שמחתי - - -

עומר בן רובי:

נו, בטח שאפשר לפטר אותי, רק השאלה היא למה.

היו"ר דוד ביטן:

אתה רוצה שאני אוציא אותך.

עומר בן רובי:

למה?

היו"ר דוד ביטן:

כי אתה מתפרץ וזה לא הולך בצורה כזאת.

עומר בן רובי:

אתה תיתן לי לדבר אחר כך בלי להתפרץ?

היו"ר דוד ביטן:

זה לא הולך ככה. שאלתי אותך שאלה אחרי ארבע דקות שדיברת. שאלתי אותך מה יש
בהסכם שלך. אני לא מפטר אותך. אתה לא יכול לטעון טענות מנוגדות להסכם שלך,
אני מאוד מצטער, אתה יושב בכנסת. טוען טענות. שאלתי אותך שאלה, זו זכותי
המלאה, ודיברת ארבע דקות, אני חושב שזה די והותר, ואתה לא יכול להתפרץ, עם
כל הכבוד לך.

מנכ"ל איגוד התסריטאים ידבר. יש עוד מישהו פה שרוצה לדבר? זיו מאור אחריו;
אחר כך ידברו נציגי התאגיד: היושב-ראש והמנכ"ל; ואחר כך איתן כבל גם כן
ידבר כמובן. מניתי את כל הח"כים, מי שביקש לדבר נתתי לו. אל תשכחו שיש לנו
עוד סבב עם הח"כים.

יוסי יונה (המחנה הציוני):

סבבים.

היו"ר דוד ביטן:

סבב עם הח"כים בנושא של נימוקי ההסתייגויות. קחו את זה גם בחשבון, אז לא
צריך עוד פעם לדבר ועוד הפעם. בבקשה, מיקי.

מכלוף מיקי זוהר (הליכוד):

תודה רבה, אדוני היושב-ראש. תראו, אני רוצה לומר כמה דברים על מנת לתאר את
הסיטואציה אליה נקלענו, מי גרם לה, איך היא התחילה ומאיפה היא נולדה. היא
נולדה אי שם בקדנציה הקודמת כששר אוצר אחד רצה להקים לעצמו גוף תקשורת
שיהיה אוהד ומחבק. אותו שר רצה לעשות גם את מיצוי דירה שלישית, רצה לעשות
גם כמה פעולות מאוד מאוד מוזרות שאנחנו לא כל כך אהבנו.

(היו"ר איתן כבל, 19:08)

קריאות:

- - -

יעל גרמן (יש עתיד):

מיקי, אנחנו לא מצפים לדיוק ממך. אתה רואה, אנחנו לא מצפים ממך, אתה יכול
לא לדייק.

מכלוף מיקי זוהר (הליכוד):

אנחנו גם לא מצפים ממך, הגב' גרמן.

יעל גרמן (יש עתיד):

חשבתי קודם שתיתן - - -

מכלוף מיקי זוהר (הליכוד):

אמרתי, ההתנגדות של המפלגה שלך איננה מרשימה אותי.

היו"ר איתן כבל:

לא, לא, תתקדמו.

מכלוף מיקי זוהר (הליכוד):

ולכן, אותו שר הרגיש צורך לעשות מהלך שהביא לכך שהתאגיד הזה קם. אין לי שום
דבר נגד התאגיד, אין לי עניין באופי של התאגיד, במי עובד בו או מי קיים
בתוכו, יש לי עניין לומר שהתאגיד הזה קם בחטא, ומה שקם בחטא סופו בסופו של
דבר לכישלון. כך לימדו אותי כל חיי, וזה גם מה שראיתי בניסיון הקצר שלי.

מפה אני רוצה לעבור למה שקרה אחר כך. אחרי שאותו תאגיד קם בחטא נפלה הממשלה
הקודמת, חלק ממנה היה גם שר האוצר הקודם, והיום הוא יושב באופוזיציה. אגב,
אותו שר, שהיום הוא חבר אופוזיציה, לא בוחל בשום אמצעי, למרות שהוא מציג
עצמו כאדם נקי כפיים, אביר השלטון, הוא לא בוחל בשום אמצעי, כולל דיונים
בוועדה לביקורת המדינה עם מינימום של כבוד לכל דבר שאפשרי, העיקר לייצר
איזשהם סערות פוליטיות. ואותו שר לשעבר בקדנציה הנוכחית אתה יכול לראות כמה
הוא בלחץ בכל מה שקשור להקמת התאגיד הציבורי החדש.

אנחנו בזמנו ראינו בהקמת התאגיד – אני מדבר - - - על הליכוד וגם על השר
ארדן חברי לסיעה – ראינו בו יתרונות מסוימים שרצינו להגשים. הראשונה במעלה
הייתה שמירה על זכויות עובדים. היה עניין ברור לשמור על עובדי רשות השידור,
היה ברור לכולם שזה מה שיקרה. השני היה תאגיד שידור איכות, שזה היה דבר
חשוב. אגב, אפשר לומר שהתאגיד החדש שאמור לקום באמת מסתמן כתאגיד שידור
איכותי. והדבר השלישי שנאמר שם זה תאגיד שידור אובייקטיבי שלא יבחר שום צד
במפה הפוליטית, ישדר דברים אובייקטיביים לציבור, וייתן לציבור ולעם לשפוט
מה הוא מבין ומה הוא חושב.

הדבר הראשון, לצערי הרב, לא קרה. זכויותיהם של העובדים של רשות השידור
נפגעו בצורה נחרצת, והגענו למצב בו כל עובדי רשות השידור, כמעט ללא יוצא מן
הכלל, הגיעו לסכנה ממשית לפרנסתם, ובמיוחד הוותיקים שבהם, פעם ראשונה;
וכשראינו את אופי ההנהלה שקמה ואת חלק מהמינויים בתאגיד זיהינו גם חוסר
אובייקטיביות פוטנציאלי.

קריאה:

- - -

מכלוף מיקי זוהר (הליכוד):

אני מקווה שזה מצחיק אתכם, אותי זה לא ממש לא מצחיק, אותי זה אפילו מלחיץ,
אני חייב לומר כאן.

יעל גרמן (יש עתיד):

מה הבעיה? שהם אשכנזים או שהם מתנשאים? מה הבעיה?

מכלוף מיקי זוהר (הליכוד):

אותי זה מלחיץ.

קריאות:

- - -

מכלוף מיקי זוהר (הליכוד):

אני המזרחי שכל הזמן קופחתי. - - - מאנשים כמוך לא כל כך התרשמתי - - -

היו"ר איתן כבל:

מיקי, מיקי. מיקי, עזוב, לא - - -

מכלוף מיקי זוהר (הליכוד):

אני לא - - - אשכנזים מזרחיים, אולי את נמצאת שם.

יעל גרמן (יש עתיד):

מה הבעיה?

מכלוף מיקי זוהר (הליכוד):

אולי את גזענית מספיק להיות בשיח האשכנזי, אני לא נמצא שם.

היו"ר איתן כבל:

יעל, יעל.

מכלוף מיקי זוהר (הליכוד):

מי שסבל מגזענות לא רוצה להיות בתוכה, גב' גרמן. אני לא חלק מהגזענות שאת
מובילה. די.

היו"ר איתן כבל:

מיקי, עזוב, אל תלך לשם.

מכלוף מיקי זוהר (הליכוד):

היא התחילה את זה.

קריאות:

- - -

היו"ר איתן כבל:

בבקשה.

מכלוף מיקי זוהר (הליכוד):

אני אחזור ואומר, ואני לא מתבייש לומר שחוסר האובייקטיביות - - -

קריאות:

- - -

היו"ר איתן כבל:

הוא משהו אחר, זה פרק אחר.

אורלי לוי אבקסיס (ישראל ביתנו):

הוא סתם עוכר ישראל.

היו"ר איתן כבל:

בבקשה.

מכלוף מיקי זוהר (הליכוד):

חוסר האובייקטיביות הפוטנציאלי, כפי שהגדרתי אותו, בהתאם לפרסונות שנקלטו
למערכת ובהתאם לעמדותיהם, שהם הביעו אותם בכל הזדמנות.

קריאה:

בצורה לא תקינה.

מכלוף מיקי זוהר (הליכוד):

ואמרתי בצורה מפורשת שאני בעד תקשורת חופשית ואובייקטיבית.

יעל גרמן (יש עתיד):

כל עוד שהיא עומדת - - -

מכלוף מיקי זוהר (הליכוד):

לא, לא כל עוד מה שיאיר לפיד רוצה לשמוע. כל עוד מה שהציבור, הציבור רוצה
דיווח אובייקטיבי.

קריאות:

- - -

מכלוף מיקי זוהר (הליכוד):

תנו לציבור לשפוט. הבנתי שבזמנו בקדנציה הקודמת הייתה בעיה ליאיר עם
"ידיעות אחרונות", כי הוא היה בקואליציה של ביבי, אז הבנתי שהוא צריך להקים
איזשהו גוף תקשורת.

יעל גרמן (יש עתיד):

אני מבינה שיש לך אובססיה ליאיר. הבנו. תסביר מה לא בסדר בראשי התאגיד
שנבין.

מכלוף מיקי זוהר (הליכוד):

אבל עכשיו הוא כבר לא בקואליציה של ביבי אז "ידיעות" חזר להיות בסדר אתו,
הכול בסדר, לא להיכנס לפאניקה. את בוודאי - - -

היו"ר איתן כבל:

מיקי, אתה צריך לסיים.

מכלוף מיקי זוהר (הליכוד):

סליחה, היא פשוט מפריעה לי.

היו"ר איתן כבל:

יעל, אני גם רוצה שהוא יסיים.

קארין אלהרר (יש עתיד):

אבל הוא היחיד בפאניקה.

מוריה דביר:

מזרחית מה - - -

שולי מועלם-רפאלי (הבית היהודי):

כי ברשות השידור 60 שנה מה זה פתחו למזרחיים דלת, זה היה מדהים.

מכלוף מיקי זוהר (הליכוד):

שמעתם אותי מדברים על מזרחיים? עם כל הכבוד. הגב' גרמן העלית את הסוגיה
האתנית.

היו"ר איתן כבל:

חברים, אני מבקש.

שולי מועלם-רפאלי (הבית היהודי):

אני לא דיברתי על עובדים, דיברתי על תכנים.

קריאה:

היא מדברת על הקברניטים.

רפי יששכר:

מאות עובדים - - -

היו"ר איתן כבל:

רפי.

קריאות:

- - -

היו"ר איתן כבל:

די, חברים, זכרנו את השומים ואת הבצלים שאכלנו מזמן.

שולי מועלם-רפאלי (הבית היהודי):

כן, בדיוק, תודה.

היו"ר איתן כבל:

בבקשה, אדוני, סיים. רפי, בבקשה, זה לא לעניין ולא מתאים.

קריאות:

- - -

אליעזר וחנונו:

- - - כמה מזרחיים יש ברשות השידור.

היו"ר איתן כבל:

די, אדוני המבקר.

שולי מועלם-רפאלי (הבית היהודי):

לא דיברתי על עובדים, דיברתי על תכנים.

אליעזר וחנונו:

אולי נוציא את השד מהבקבוק, רבותי.

שולי מועלם-רפאלי (הבית היהודי):

תסביר לי מתי בפעם האחרונה ברשות השידור במשך 60 שנה עשו משהו על מזרחיים.
פתאום נהיית כזה מגן המזרחיים. פעם עשו משהו על עיירות פיתוח?

היו"ר איתן כבל:

שולי, די, מספיק.

רפי יששכר:

הממשלה הייתה מרוקאית - - -

שולי מועלם-רפאלי (הבית היהודי):

כל פעם שצריך מביאים את הסדרה "לחם". כמה פעמים ראינו את הסדרה הזאת "לחם"?

היו"ר איתן כבל:

שולי, די.

אליעזר וחנונו:

- - - תכנים יש ברשות השידור.

היו"ר איתן כבל:

די, אדוני המבקר, בבקשה.

קריאות:

- - -

מכלוף מיקי זוהר (הליכוד):

למי שתהה האם לתומי חשבתי שרשות השידור קודם שידרה שידור אובייקטיבי, אז
כמובן שטעה. ראיתי את השידורים גם של רשות השידור וגם הם קודם לא היו
אובייקטיביים. מעבר לזה - - -

היו"ר איתן כבל:

לסיים, בבקשה.

מכלוף מיקי זוהר (הליכוד):

אני אסיים. כשאנחנו רצינו להקים את התאגיד, מה אמרנו? בוא נייצר תקשורת
אובייקטיבית. מה קרה אחר כך? כל הגוף הזה נשלט או נכבש על-ידי יש עתיד
ויאיר לפיד. וברגע שזה קרה - - -

אורלי לוי אבקסיס (ישראל ביתנו):

על סמך אתה אומר את זה, מיקי?

מכלוף מיקי זוהר (הליכוד):

כך אני רוצה לומר, בסדר?

אורלי לוי אבקסיס (ישראל ביתנו):

יש לך איזו אחיזה שתומכת?

קריאות:

- - -

מכלוף מיקי זוהר (הליכוד):

ככה אני רוצה לומר. זכותי.

אורלי לוי אבקסיס (ישראל ביתנו):

בסדר, אבל אתה נאחז במשהו?

מכלוף מיקי זוהר (הליכוד):

זכותי לומר משהו. אני לא רוצה עכשיו להרחיב את היריעה יותר מדי, ואני ארחיב
אותה בזמן הנכון.

קריאות:

- - -

מכלוף מיקי זוהר (הליכוד):

אני יודע מה אני אומר, תאמיני לי, אורלי, שאני לא אומר שאני לא אומר דברים
– דוד, בוא תשמע, יש דברים חשובים, בוא.

(היו"ר דוד ביטן, 19:19)

היו"ר דוד ביטן:

מה, אתה מדבר?

מכלוף מיקי זוהר (הליכוד):

כן, דברים חשובים.

היו"ר דוד ביטן:

חבר'ה, אם כל אחד ידבר שעה לא נסיים את זה.

מכלוף מיקי זוהר (הליכוד):

בוא בוא, גם ככה תקעת אותנו כל הלילה. תקעת אותנו פה גם ככה, לפחות תן לנו
להביע את עמדתנו.

היו"ר דוד ביטן:

בסדר, אבל לא שעה, עם כל הכבוד.

מכלוף מיקי זוהר (הליכוד):

ואז הגענו למצב שבו זיהינו שמה שנולד בחטא הפך להיות חטא בעצמו. זכויות
העובדים נפגע; מאות עובדים צפויים ללכת הביתה; התקשורת האובייקטיבית אליה
פיללנו לא תגיע; ובסופו של דבר הדבר היחידי שנשארנו אתו זה תאגיד עם יכולות
שידור איכותיות וחד-צדדיות.

קריאה:

פוטנציאליות.

מכלוף מיקי זוהר (הליכוד):

ופוטנציאליים.

רפי יששכר:

תבדוק את המוכנות שלו.

מכלוף מיקי זוהר (הליכוד):

מהרגע שגילינו את העניין הזה, כל מה שהיינו צריכים לעשות באופן מיידי הוא
לפעול לביטול הקמת התאגיד, נקודה. וזה מה שעשינו. וזה מה שאני עשיתי.

קריאה:

רגע, אבל דחיתם, דחיתם, דחיתם, לא אמרתם שלא.

מכלוף מיקי זוהר (הליכוד):

לצערנו הרב, כאן אנחנו מגיעים למה התאגיד עדיין קיים. ועכשיו אתם תוכלו לתת
תקשורת חיובית גם לשר האוצר החדש.

קריאות:

- - -

מכלוף מיקי זוהר (הליכוד):

אדוני היושב-ראש, לסיכום דבריי אני אומר שכדאי כבר להפסיק פה את הצביעות
ולהפסיק את הפופוליזם. הגיע הזמן לומר את האמת כפי שהיא, גם אם אתה תזכה
לתקשורת לא חיובית אחר כך ולא מוכרים את מאות עובדי רשות השידור בשביל לקבל
תקשורת חיובית אחר כך. צריך לעשות את הדברים בצורה הכי נכונה והכי
אובייקטיבית, גם אם יש לזה מחיר. תודה רבה.

שלמה פילבר:

איך אתם נדחפים כל פעם? לא נוגעים בכם, שקל לא מזיזים לכם - - -

קריאות:

- - - רשות השידור לא נגעו בנו בסוף - - -

שלמה פילבר:

בשום חוק לאורך השנה האחרונה לא נגעו - - -

קריאה:

- - -

שלמה פילבר:

אל תדאג.

קריאה:

אני דואג?

שלמה פילבר:

- - -

קריאה:

אני דואג?

היו"ר דוד ביטן:

למי אמרתי שהוא מדבר?

קריאה:

למר ליאור תמם, מנכ"ל איגוד התסריטאים.

היו"ר דוד ביטן:

אז קדימה.

ליאור תמם:

איגודי התסריטאים באף שלב לא לקחו צד. אנחנו פה מלווים את כל - - -
מלכתחילה.

היו"ר דוד ביטן:

גם לא פוגעים בכם בחוק הזה - - - שאין בעיה.

ליאור תמם:

נכון לעכשיו לא פוגעים בנו בחוק, אבל כל הסיפור הזה של שני מנגנונים –
אנחנו כבר רואים איך הדברים הופכים למה שאנחנו יודעים מרשות השידור, שבסוף
השקיעה אפס ביצירות מקוריות ובסוף מי שנפגע מזה זה - - -, שבדיוק כל הדברים
שכולם מדברים עליהם פה על הכשל של רשות השידור, שהוא לא קשור לעובדים בשום
צורה.

אנחנו רוצים שבכל זאת יזכרו שגם בצד של היצירה המקורית יש 5,000 עובדים
ויוצרים ומפיקים וספקים, שונים, צלמים.

קריאה:

- - -

ליאור תמם:

גם אנחנו עובדים, ובמשך העשור האחרון נמנעו מהיצירה הישראלית קרוב למיליארד
שקל שהיו אמורים לעבור אליה. זה נשמע מספר גדול, אבל זו המציאות. רשות
השידור לא השקיעה דבר ביצירה המקורית. ומבטיחים לי פה כל הזמן שזה לא יעמוד
לפגיעה, ואנחנו נקווה שכך זה יהיה גם בתזכיר עצמו.

שלמה אברהם:

בטח אתה חושב שהתאגיד ייתן לך - - -

ליאור תמם:

אני חושב שכרגע התאגיד מחויב על פי חוק ועדיין לא מעל בחוק, בשונה מרשות
השידור שבעשור האחרון חיסרה מאיתנו יותר ממיליארד שקל.

קריאה:

איך ההתקשרויות - - -

קריאה:

אז, כמובן, שיש לה פוטנציאל.

ליאור תמם:

פוטנציאלית. פוטנציאלית הכול בסדר - - -

היו"ר דוד ביטן:

מר זיו מאור.

זיו מאור:

תודה רבה. זיו מאור, מנכ"ל האגודה לזכות הציבור לדעת.

אני רק רוצה לומר ששבועיים זה לא מספיק. חוק התאגיד פגום. השידור הציבורי
איננו שידור ציבורי משום שלציבור אין כל דרך אפקטיבית להשפיע על תוכן
השידור בתאגיד. בהצעת החוק השנייה, התיקון השמיני, המצב הזה משוחזר ללא
תקנה.

אני מבקש מחברי הכנסת בכל לשון: תנצלו את הדחייה הזו ותקנו את חוק התאגיד.
תוציאו את נשיאת בית המשפט העליון מהליכי המינוי וההדחה – היא לא שייכת
לשם. תייצרו מנגנון שיאפשר לכם, נציגים שנבחרו על ידי הציבור, לפקח על
התוכן, כי ככה זה בדמוקרטיה. תקנו לאורך ולרוחב את החוק כדי להבטיח שהציבור
יהיה מיוצג בתאגיד, בניגוד למצב בחוק הנוכחי, ושבועיים לא מספיקים לזה.

בשאלת האובייקטיביות, שהתייחס אליה חבר הכנסת מיקי זוהר, והשאלה הברורה
שהציגו חברי כנסת מהאופוזיציה: למה הכוונה? נקוב בשמם של ראשי התאגיד שהם
לא אובייקטיביים – יש כאן מלכוד 22. או שהקואליציה תשלוט בשידור ציבורי
שאינו מייצג או שהיא תוכתם בהתערבות בנעשה בתקשורת ובהתנכלות לעיתונאים בשל
העבודה הנאצלת. זו רק דוגמה לבעיות הרבות שיוצר המושג שידור ציבורי. אם היה
חבר הכנסת מיקי זוהר נוכח הייתי אומר לו ששידור ציבורי לא יכול להיות חופשי
ולא יכול להיות אובייקטיבי. המינימום שניתן לצפות ממנו זה שהוא יהיה
ציבורי. ואני מבקש מחברי הכנסת: דאגו שזה יקרה. בינתיים, תקנו את החוק
באופן שיותיר לכם מספיק זמן לדון ביתר התיקונים שצריך.

תודה רבה.

היו"ר דוד ביטן:

טוב, תודה רבה.

קריאה:

- - -

זיו מאור:

מאותו דבר.

קריאה:

- - -

זיו מאור:

זה אותו דבר.

קריאה:

זה לא אותו דבר - - - זה לא הממשלה.

זיו מאור:

אותו דבר. אותו דבר.

אליעזר וחנונו:

אבל אתם לקחתם את האגרה. מישהו פה לקח את האגרה.

ליאור תמם:

אני לקחתי את האגרה? אנחנו לא קיבלנו כלום, לידיעתך. אני לקחתי את האגרה.
הם לקחו את האגרה - - -

אליעזר וחנונו:

נו. - - - לקח את האגרה.

ליאור תמם:

מי זה "לקח את האגרה"? מי לקח?

עומר בן רובי:

תודה ליושב-ראש שאפשר לי להמשיך לומר עוד כמה מילים ולסיים את הנקודות
שרשמתי לעצמי בצורה די מסודרת, מתומצתת מאוד ויחסית בהירה.

כן, אפשר לפטר אותי, אפשר גם לפטר את כל אחד מעובדי חטיבת החדשות, אפשר
לפטר גם את כל אחד מעובדי התאגיד. הבעיה היא שלא נמסרה לנו עדיין עילת
הפיטורין. לא נמסר לנו המניע האמיתי. היו אין ספור מניעים שבמהלך הדרך
נשפכו לאוויר ולחלל האוויר. אלה דברים שאני לא אחזור עליהם כרגע, אבל עילת
הפיטורים האמיתית טרם נמסרה לציבור. אם היה מדובר רק בגורלם של עובדי
התאגיד, שלא נמסרה להם עילת פיטורין אמיתית, מילא. מדובר אבל בבגידה - - -

קריאה:

כן, אבל עוד לא פיטרו אותך. אני מפוטר – אתה מפוטר? יש לך הבטחה מההסתדרות
שלך שיחזירו את כל עובדי החדשות לתוך - - -. אז מה? אתה - - -

עומר בן רובי:

תראה, שנינו יודעים שאם אכן היה מדובר בדאגה לעתידם של עובדי רשות השידור,
ניתן היה להגדיל את מכסת עובדי רשות השידור שנקלטת לתוך התאגיד. למה זה לא
קרה? כי רצו לפרק את התאגיד כמו שפירקו בעבר את רשות השידור. הממשלה הקודמת
פירקה את רשות השידור, הממשלה הזאת תפרק את התאגיד. כך מפרקים את השידור
הציבורי וכך יזרקו הביתה גם את עובדי התאגיד וגם את עובדי רשות השידור, ואת
זה צריך להגיד. והיחס שלך, אדוני היושב-ראש, ושל שולחיך אל עובדי התאגיד –
היום זהה ליחס שקיבלו עובדי רשות השידור בעבר. המסקנה: הקואליציה לא רוצה
שידור ציבורי. רוצה לזרוק את כולם הביתה. מותר לכם בדמוקרטיה לרצות לעשות
את זה. תגידו את האמת. בינתיים שפכתם עשרות רבות של מיליוני שקלים לפח
במקום לומר את האמת. האמת היא: הממשלה לא רוצה שידור ציבורי – לא את רשות
השידור, לא את תאגיד השידור. במקום לומר את האמת, מסכסכים עובדים זה בזה
וזורקים עשרות מיליוני שקלים של הציבור לפח, מורידים אותם לטמיון וכולם
יודעים את זה. הפכנו והפכתם לבדיחה.

היו"ר דוד ביטן:

תראה, את - - - שלך הבנתי. אתה לא מפסיק לדבר. אז בוא, תכבד גם את - - -
בסדר? זה לא פייר, מה שאתה עושה.

היו"ר דוד ביטן:

תודה שאפשרת לי להשלים את הדברים. תודה רבה.

יש עוד מישהו פה חוץ מהמנכ"ל והיושב-ראש שרוצים לומר משהו?

יאיר טרצ'יצקי:

החוק משנה את התקציב של התאגיד. למעשה - - - על פי חוק. בסדר? מתוך הנחה
שיעבור תזכיר החוק בשבוע הבא ואז יהיה את התקציב של תאגיד החדשות. אם החוק
לא יעבור, החוק השני לא יעבור – הורדת את התקציב של התאגיד.

היו"ר דוד ביטן:

למה "הורידו" חוק?

יאיר טרצ'יצקי:

לא "הורידו".

היו"ר דוד ביטן:

אתה לא הבנת. מכיוון שאתם דוחים את העסק בשבועיים, אבל בשבועיים האלה
השינוי. לא על כל. לא - - - ההפרדה.

קריאה:

- - -

קריאה:

זה לא יהיה.

קריאה:

זה גם בעיה.

היו"ר דוד ביטן:

אתה לא הבנת את זה.

אביטל סומפולינסקי:

השינוי - - -

היו"ר דוד ביטן:

פתרנו את זה כי זה קשור לשבועיים עכשיו.

קריאה:

התיקון הכספי.

היו"ר דוד ביטן:

אם זה לא יעבור, אז אין בעיה - - -

משה רונן:

אפשר לדבר?

היו"ר דוד ביטן:

בבקשה. מי אתה? רק תגיד לפרוטוקול.

משה רונן:

משה רונן מארגון העיתונאים.

אמר מנכ"ל זכות הציבור לדעת ששידור ציבורי זה שידור ממשלתי. אני לימדתי
הרבה שנים באוניברסיטאות דיני תקשורת ואתיקה עיתונאית. יש הבדל גדול ביין
שידור ציבורי לשידור ממשלתי. ומה שהממשלה מציעה הוא לעשות שידור ממשלתי.
שידור ממשלתי הוא שידור של השלטון. הוא קיים במדינות לא כל כך דמוקרטיות.
שידור ציבורי קיים לפי מודל בריטי, מה-BBC, משנות ה-30', שהוא שידור עצמאי
שנעשה - - -

שלמה אברהם:

אבל היום הוא לא - - -. היום הוא כבר לא ציבורי.

קריאה:

- - -

משה רונן:

אני מנסה רק להבחין בין שידור ציבורי לשידור ממשלתי. ההצעה של הממשלה - - -

קריאה:

רשות השידור זה אצלנו.

קריאה:

היום זה לא ציבורי - - -

קריאה:

רשות השידור הייתה שידור ציבורי.

קריאות:

- - -

רפי יששכר:

אתה אומר - - - דיקטטורית. זה מה שאתה אומר. שהם סוגרים את הכול וזורקים על
השולחנות - - -. זה מה שאתה אומר - - -

משה רונן:

הם מנסים לעשות שידור ממשלתי - - -

אדוני היושב-ראש, מחר יתחלף השלטון ואז השידור הממשלתי ישקף את השלטון
שיהיה באותו רגע. זה לא מה שאנחנו רוצים.

היו"ר דוד ביטן:

אתה לא מסכים - - -. תודה רבה שאמרת את הדברים.

קריאה:

- - - ייפגע השידור הציבורי. מה זאת אומרת? מה זאת אומרת?

משה רונן:

- - -

אליעזר וחנונו:

- - - זה בסדר?

משה רונן:

אני בעד שידור - - -

היו"ר דוד ביטן:

אתה רצית להגיד שתי מילים?

שלמה אברהם:

כן, אני איתך.

היו"ר דוד ביטן:

אז תגיד שתי מילים לפני שאני עובר למנכ"ל וליושב-ראש.

שלמה אברהם:

שמי אברהם שלמה. אני מ-2014 עם החוק הזה. אני יכול להגיד לך: השבועיים האלה
שעכשיו מבקשים הארכה לא יביאו לשום מקום, לא יעזור כלום. בסופו של דבר,
אנחנו נשלם את המחיר כעובדים. והשבועיים האלה שאתם מבקשים הארכה – לא
יעזור. צריך יותר זמן. ואני מבקש גם לבדוק את מוכנות התאגיד. התאגיד לא
מוכן. כדאי שהוועדה הזאת תצא לבדוק את המוכנות של התאגיד.

אליעזר וחנונו:

שמבקר המדינה יגיד אם זה תקין, מוכן, לא מוכן. הכול.

שלמה אברהם:

אני כאזרח קטן, כעובד רשות השידור, אומר את הדברים ותבדוק אותי להבא. ב-16
למאי תבדוק אם לא צדקתי.

היו"ר דוד ביטן:

בסדר. אני רק רוצה להבהיר: זה לא התפקיד שלי ולא שלנו כאן לבדוק את מוכנות
התאגיד. זה לא רלוונטי לחוק הקיים וזה לא רלוונטי להצעת החוק הזאת. והם
צריכים להגיד, כתאגיד ציבורי, אם הם מוכנים או לא, והם צריכים את היושר
הציבורי כדי להגיד את הדברים באמת, כי הדברים אחר כך יכולים להיבדק - - -

קריאה:

האם מוכנים לקלוט - - -

קריאה:

- - -

שלמה אברהם:

אבל אם אני אלך לבית וזה ייבדק - - -

היו"ר דוד ביטן:

מי רוצה להתחיל ראשון: מר גיל עומר או מר אלדד קובלנץ?

גיל עומר:

אני באמת רוצה להגיד כמה דברים קצרים. נאמר פה, אבל זה חשוב בעיניי לחזור:
דבר ראשון, מי שהחליט על הסגירה של רשות השידור זה לא אנחנו, זה אתם. אתם
קבעתם כמה עובדים יהיו בתאגיד ואתם שלחתם אותנו להקים את - - -. זה דבר
אחד.

דבר שני, לגבי החוק הספציפי שעליו דובר בדחייה הזאת. אנחנו חושבים שזה לא
נכון לעשות את זה משום שאמרו לא מוכנים. אנחנו אומרים לכם בצורה מאוד
ברורה: אנחנו מוכנים לשידור ב-30 באפריל כפי שנקבע בחוק.

דבר שלישי, דובר פה על ימין-שמאל, על חוסר אובייקטיביות פוטנציאלית. זה דבר
מעניין – חוסר אובייקטיביות פוטנציאלית, אבל חשוב לי לומר את העניין הזה:
לא אני ולא מנכ"ל התאגיד, אני לא יודע מאיפה הדבר הזה נולד. אנחנו לא אנשים
פוליטיים. מעולם לא היינו. אם מישהו ימצא התבטאות אחת פוליטית שלי או של מר
אלדד קובלנץ ever - - -

היו"ר דוד ביטן:

בערוץ 2 שמעתי.

זיו מאור:

- - -

גיל עומר:

לא, זה לא היה פוליטי.

זיו מאור:

- - -

היו"ר דוד ביטן:

- - -

גיל עומר:

לא. לחלוטין לא. לא. לחלוטין לא.

היו"ר דוד ביטן:

מה, זה מקצועי?

גיל עומר:

לא.

היו"ר דוד ביטן:

להגיד עליו שהוא ארדואן זה לא פוליטי.

קריאה:

וגם עובד אצלכם דורון צברי – זה לא פוליטי? זה לא פוליטי?

קריאה:

מה - - - שיש לו עמדה פוליטית - - -?

אליעזר וחנונו:

בוא תראה איך הוא מתבטא, בוא תראה על מי הוא מגן. מה.

זיו מאור:

- - -

קריאות:

- - -

אליעזר וחנונו:

בוא תראה איך הוא מתבטא ועל מי הוא מגן. בוא תראה.

קריאות:

- - -

היו"ר דוד ביטן:

אני מבקש שתוציאו אותו, בבקשה. - - - מנהל פה את הישיבה עם דיאלוגים. עוד
חמש דקות תיכנס.

גיל עומר:

כשאני שומע על העניין הפוליטי, אני נזכר שלפני שנה אני, באופן אישי, קיבלתי
פרס ירושלים מטעם ערוץ 7 ועיתון בשבע על עידוד השיח והפלורליזם במדינת
ישראל. אז זה קצת מוזר – זה ערוץ 7 ועיתון בשבע שנתנו לי פרס על - - -

אורלי לוי אבקסיס (ישראל ביתנו):

שיושבים בדיורים ציבוריים על חשבון אותם דיירים של הדיור הציבורי.
סליחה - - -

גיל עומר:

בסדר, אני לא יודע. יכול להיות.

אורלי לוי אבקסיס (ישראל ביתנו):

לא קשור - - - אומרת?

גיל עומר:

לא, קשור.

אורלי לוי אבקסיס (ישראל ביתנו):

האנשים הנורא נקיים האלו - - - על ניקיון כפיים - - -

גיל עומר:

אני לא יודע. זה לא היה ניקיון כפיים. זה לא היה ניקיון כפיים. זה היה על
פלורליזם ועידוד השיח הציבורי.

אז אני בעניין הזה אומר: אנחנו הקמנו גוף שהוא גוף התקשורת הכי מגוון
ופלורליסטי במדינת ישראל. יש בה, במדינת ישראל, הרבה גופים מגוונים, כאלה
או אחרים או פחות מגוונים. אני אומר לכם: אנחנו הקמנו את הגוף הכי מגוון
והכי פלורליסטי והכי מייצג שיש במדינת ישראל. אנחנו כמובן נגד הפיצול הזה
שיידון בחוק בעתיד, כי אני חושב שהסיבה שלו היא ידועה לכולם.

זה הדברים. הבטחתי שזה יהיה קצר - - -

היו"ר דוד ביטן:

לא, אתה יכול יותר אם אתה רוצה.

גיל עומר:

זה מספיק, אני חושב.

אורלי לוי אבקסיס (ישראל ביתנו):

למה אתה חושב שיצא לכם השם הזה: "מאוד מגויסים"?

היו"ר דוד ביטן:

את רוצה לשאול משהו?

אורלי לוי אבקסיס (ישראל ביתנו):

כן. אני שאלתי שאלה. אני חושבת שהוא הבין אותה טוב מאוד.

גיל עומר:

אני הבנתי מצוין. אני חושב, אפרופו הדברים הפוליטיים במירכאות שאמרתי,
אמרתי: אנחנו קמנו והחלטנו להיות מקצועיים. וכשבאו אלינו ואמרו: תמנו את זה
לתפקיד הזה - - -

אורלי לוי אבקסיס (ישראל ביתנו):

זה קרה דברים כאלו?

גיל עומר:

כן.

אורלי לוי אבקסיס (ישראל ביתנו):

מה, על ידי פוליטיקאים?

גיל עומר:

כן. או פוליטיקאים או אנשים שהם שלחו. את זה תשימו פה ואת זה תשימו פה ואת
זה אל תקבלו ואת זה - - -. ואמרנו: סליחה, השיקולים שלנו הם מקצועיים
לגמרי. ולכן כשהבינו שאנחנו לא אנשים; היום מישהו אמר לי: אתה יודע מה
הטעות שלך? הטעות שלך שאתה לא הסכמת לדבר עם פוליטיקאים. זאת הטעות שלך. אז
אני מבין את העניין הזה. אז הנה, שמענו מקודם מה הייתה מטרת החוק. אמרו פה:
מטרת החוק הייתה להקים את החומה הסינית.

היו"ר דוד ביטן:

מי אמר?

גיל עומר:

הטעות שלנו הייתה כנראה שפעלנו על פי חוק.

אליעזר וחנונו:

האמנתם לזה.

היו"ר דוד ביטן:

אני רוצה להגיד לך, מר גיל עומר: תראה, אני ראיתי אותך בערוץ 2. זה לא עשה
לי טוב, הריאיון שלך. לא יודע אם אתה מרגיש טוב עם זה, ואני חושב שזה לא
היה ראוי שיושב-ראש תאגיד ציבורי ידבר כפי שהוא דיבר. אני מאוד מצטער. לכן,
להגיד: אנחנו לא פוליטיים – לפעמים יש משמעויות פוליטיות למה שאנשים
אומרים - - -

קארין אלהרר (יש עתיד):

מה פוליטי במה שהוא אמר?

היו"ר דוד ביטן:

אני אומר מה דעתי.

קארין אלהרר (יש עתיד):

אבל מה פוליטי?

היו"ר דוד ביטן:

אני אומר. אני לא - - -

קריאות:

- - -

היו"ר דוד ביטן:

הוא התחיל בזה. למשל - - -

קריאה:

טורקיה, ארדואן.

היו"ר דוד ביטן:

הוא התחיל בזה שראש הממשלה זה ארדואן. זו התחלת הריאיון.

גיל עומר:

אז אפשר לענות לך על זה?

היו"ר דוד ביטן:

בבקשה. אין בעיה. לא עשה לי טוב - - -

גיל עומר:

אחת, אני מצטער שעשיתי לך לא טוב.

היו"ר דוד ביטן:

- - -

גיל עומר:

אחת, אני מצטער שעשיתי לך לא טוב. זו לא מטרתי.

קריאה:

גם לנו אתה עושה לא טוב.

גיל עומר:

לא. אני לא עושה לאף אחד לא טוב ברמה האישית. דבר אחד.

אליעזר וחנונו:

נו, באמת. אתם פגעתם בכבוד שלנו. בטח שאתם לא עושים טוב.

גיל עומר:

דבר שני: צריך לזכור מתי היה הריאיון ועל רקע מה הוא בא. הריאיון בא אחרי
שנה שלא דיברנו – אני לפחות לא דיברתי בשום כלי תקשורת שנה. לא שלא ביקשו
ממני. אני לא הלכתי: לא לאולפן זה ולא לאולפן זה. לא דיברתי כי אני חשבתי
שטעות שלנו תהיה להיות לעומתיים ולצאת נגד. אנחנו לא נגד, אנחנו לא נגד
הממשלה, אין לנו אג'נדה כזאת. רק כשהציעו חוק ובאו ואמרו, אז סימנו אותנו,
אז באתי ואמרתי, ואני עדיין חוזר ואומר: אני חושב שבמדינה דמוקרטית לא
ראויה שליטה של ממשלה בתאגיד שידורי. אם זה פוליטי - - -

היו"ר דוד ביטן:

בסדר. את זה יכולת להגיד.

אורלי לוי אבקסיס (ישראל ביתנו):

- - -

גיל עומר:

כך אמרתי את הדברים. אם זה פוליטי - - -

היו"ר דוד ביטן:

אתה לא אמרת ככה. קראת לראש הממשלה ארדואן, - -

גיל עומר:

לא קראתי לראש הממשלה. אמרתי - - -

קארין אלהרר (יש עתיד):

זה לא נכון.

היו"ר דוד ביטן:

- - בשונה ממה שאתה אומר עכשיו.

קארין אלהרר (יש עתיד):

לא נכון.

גיל עומר:

לא. לא קראתי לראש הממשלה ארדואן. אמרתי שההתנהגות הזאת מתאימה למשטרים כמו
בטורקיה על ידי ארדואן.

קארין אלהרר (יש עתיד):

נכון.

קריאה:

- - -

גיל עומר:

ואני אומר גם עכשיו שאני נגד התערבות ממשלתית בשידור ציבורי, כל ממשלה שלא
תהיה – ממשלה כזאת, ממשלה אחרת. ואני חושב שזו לא דמוקרטיה.

היו"ר דוד ביטן:

אתה שכחת שהתאגיד יש לו תפקיד בחוק.

גיל עומר:

אני לא שכחתי את זה בכלל.

היו"ר דוד ביטן:

התפקיד: לשדר שידורים ציבוריים. לא לעשות מהפכה במדינה.

גיל עומר:

אני מסכים איתך. אני מסכים איתך.

היו"ר דוד ביטן:

- - - כל אדם שנכנס לעבוד בתאגיד כעיתונאי, יש לו משימה.

גיל עומר:

חד-משמעית.

היו"ר דוד ביטן:

הוא לא בא לעשות מהפיכה.

גיל עומר:

נכון.

היו"ר דוד ביטן:

הוא לא התקשורת.

גיל עומר:

לא.

היו"ר דוד ביטן:

הוא לא השידור הציבורי. הם לא הפנימו, העובדים, מספיק שבעצם הם רק באו
לעבוד בתאגיד. הם לא הולכים לעשות מהפכות במדינה.

גיל עומר:

הם באו להיות כלי תקשורת - - - של התקשורת - - -

היו"ר דוד ביטן:

וזה אני שומע ברדיו – עובד שלך. עובד שלך. אני לא שמעתי אותך אומר משהו
אחר. אומר ברדיו – אני לא זוכר באיזה ערוץ – שאי אפשר לפטר אותו. הוא נבחר
על ידי העם. זה בדיוק מלמד שיש בעיה עם העובדים, וזה בא מלמעלה. זה לא דבר
שבא מלמטה.

יאיר טרצ'יצסקי:

אולי הוא אמר שאי אפשר לפטר אותך.

גיל עומר:

אין אף אחד שמוגן במדינת ישראל - - -

היו"ר דוד ביטן:

אף אחד לא מוגן היום. - - - שבא לעבוד בתאגיד בסך הכול, להיות עיתונאים –
אני לא יכול להגיד את זה. זה דבר שאי אפשר לומר אותו, עם כל הכבוד. אין
הסכמה שבא אליי מישהו לעשות איזשהו תפקיד.

גיל עומר:

אני לא יודע. אני לא בטוח. כל התפקיד של העיתונאים בתאגיד זה לעשות
עיתונאות ותקשורת כמו שתקשורת צריכה להיות.

קריאה:

זה צדיקים - - - הגדולים.

קריאה:

אדוני היושב-ראש - - -

היו"ר דוד ביטן:

- - -

קריאה:

לא הוא.

היו"ר דוד ביטן:

- - - כל דבר לא אמרו, אז מה אני אגיד? אז לא אמרו, אבל אנשים שמעו את זה
ודיברו איתי. מה. לא אני שמעתי. אני אומר: לא אני שמעתי. לתקן. אנשים שמעו
ודיברו איתי. בסדר? נתקן את זה למה שהיה. מר אלדד קובלנץ, בבקשה.

אלדד קובלנץ:

שלום לכולכם. אני חוגג את יום הולדתי ה-50 בחודש הבא ביום ירושלים.

קריאה:

מזל טוב.

אלדד קובלנץ:

תודה רבה. אני מנהל מזה 22 שנים בכל גופי התקשורת בישראל, פחות או יותר. אז
אני רוצה לגעת פה באמת בעניין הפחות פומפוזי של דיונים על דמוקרטיה, אלא
פשוט על הייצור המשונה שהחוק הזה יצר. זה חוק שהוא בלתי אפשרי תפעולית.

אורלי לוי אבקסיס (ישראל ביתנו):

אתה מדבר על הוצאת חטיבת החדשות, כן?

אלדד קובלנץ:

כן. אני מדבר על זה. זה בלתי אפשרי תפעולית. זה בזבזני כספית, לא משנה איך
תשחקו עם האקסלים. אני מוכן לקחת כל אחד מכם לשיח על הדברים האלה, ואנחנו
באמת לחלוטין לא מבינים את ההיגיון הזה. ותאגיד השידור הישראלי מוכן לקלוט
לשירותיו עוד הרבה יותר עובדים ממה שהוסכם אתמול בין משרד האוצר לבין
ההסתדרות. אגב, זה די משונה שהתאגיד לא היה שם.

רפי יששכר:

באיזה משרות?

אלדד קובלנץ:

במשרות שהתאגיד קבע - - -

אורלי לוי אבקסיס (ישראל ביתנו):

לא הודיעו לכם שיש את הישיבה הזו בין - - -?

אלדד קובלנץ:

לא הודיעו כלום. לא הודיעו כלום וגם לא היינו שותפים. הגוף המקצועי שקיבל
את המנדט מהמחוקק – בכלל לא התייעצו איתו. אז אם נדרשים להיקלט עוד עובדים
לרשות השידור, תאגיד השידור הציבורי יקבל אל תוכו הרבה יותר עובדים ממה
שההסכמה אתמול הושגה בין משרד התקשורת, משרד האוצר וההסתדרות.

גיל עומר:

לא אנחנו קבענו את מכסת העובדים בתאגיד.

איתן כבל (המחנה הציוני):

מר גיל עומר, אני אתייחס לזה.

אורלי לוי אבקסיס (ישראל ביתנו):

זאת אומרת שאתם מוכנים לקלוט הרבה יותר.

אלדד קובלנץ:

נכון.

אורלי לוי אבקסיס (ישראל ביתנו):

ומה שמר אבי ניסנקורן יצא ככה כהישג הכי גדול שלו וביטל את השביתה
המתוכננת, אתם אומרים: לא צריכים לאנוס אותנו. אנחנו מוכנים לקלוט את
העובדים האלו.

גיל עומר:

אנחנו לא קבענו את המכסה. מי שקבע את המכסה זה הם, לא אנחנו.

אורלי לוי אבקסיס (ישראל ביתנו):

אז אני רוצה להבין: מה, ממשיכים לשחק בכל - - -? משרד האוצר, ספר לנו מה
קורה שם או שגם אתה לא היית. מה זה, אחיזת עיניים? מסתלבטים עלינו? מה, שר
האוצר רצה לתת הישג למר אבי ניסנקורן ומר אבי ניסנקורן רצה - - - והתאגיד
אומר: אני בכלל מוכן לקלוט יותר. אז למה לעצור ב-50% או ב-60%? למה להפקיר
אנשים, הורים לילדים, אימהות חד הוריות – רק כי אלה צריכים לתת לזה הישג
ולזה הישג. וההוא אומר: אנחנו בכלל - - - כדי לקלוט עוד.

קריאה:

- - -

אורלי לוי אבקסיס (ישראל ביתנו):

אבל משרד האוצר לא צריך את האסמכתא ואת המטריה של מי שנתון, לא תחת לחצים
פוליטיים, אלא כמי שנקי. אלו הפקידים. אלו לא נבחרי הפוליטיקאים. הוא לא
הושם שם כפוליטיקאי. שמו אותו שם. בסופו של דבר, הם צריכים לומר: המקור
שונה ממה שמציגים אותו.

היו"ר דוד ביטן:

חברת הכנסת אורלי לוי אבקסיס, אני מוריד לך דקות בהסתייגויות.

אורלי לוי אבקסיס (ישראל ביתנו):

תקשיב, זה הזוי - - -. זה הזוי. ואתם צריכים להבין מה הוא אמר פה - - -

אלדד קובלנץ:

פשוט נשאלתי פה שאלה, אז לגבי העובדות: סך הכול, שיא כוח האדם שאושר לנו
כרגע הוא 750 תקנים. חשוב להבין שזה תקנים ולא אנשים. כי מדובר ביותר
אנשים. כי לא כל התקנים הם במשרה מלאה.

רפי יששכר:

- - - תקנים.

אלדד קובלנץ:

נקלטו בתאגיד 300 עובדים שהם לא עובדי רשות השידור ו-393 עובדי רשות השידור
ויש עוד 57 תקנים מלאים לעובדי רשות השידור שצריכים להיקלט בתאגיד. זה
הפרופורציות: 450 מול 300. ודרך אגב, באמת, אני לא רוצה להיכנס פה לשיעורי
היסטוריה, אבל החקיקה המקורית גרסה שבתאגיד צריכים להיקלט 25% בלבד מעובדי
רשות השידור. אנחנו, מיוזמתנו, פנינו אל ההסתדרות והגדלנו את המספר הזה
ל-51%.

היו"ר דוד ביטן:

לא. זה היה - - -

קריאה:

לא - - -

קריאה:

לא, לא, לא, לא, לא.

תמנה עורב:

מר אלדד קובלנץ - - -

איילת נחמיאס ורבין (המחנה הציוני):

- - - יש הרבה דברים שאת לא אומרת שהם נכונים ויש הרבה דברים שאני יכולה
לקבל - - -. סליחה, עם כל הכבוד, זה היה המאגר - - -

תמנה עורב:

ישבנו באותה ישיבה.

איילת נחמיאס ורבין (המחנה הציוני):

כאילו לא היינו באותם דיונים - - -

קריאה:

- - -

איילת נחמיאס ורבין (המחנה הציוני):

לא, לא - - - זה פשוט לא נכון - - -

אלדד קובלנץ:

זה כן נכון.

איילת נחמיאס ורבין (המחנה הציוני):

מר אלדד קובלנץ, זה לא קרה בגללכם.

אלדד קובלנץ:

זה קרה - - -

איילת נחמיאס ורבין (המחנה הציוני):

- - -

היו"ר דוד ביטן:

לא, לא, זה לא קרה בגללכם - - -

רפי יששכר:

- - -

איילת נחמיאס ורבין (המחנה הציוני):

באמת.

אליעזר וחנונו:

- - - רשות השידור. איזה בגללה.

איילת נחמיאס ורבין (המחנה הציוני):

באמת. לא - - - בגללכם, עם כל הכבוד.

אליעזר וחנונו:

- - - מרשות השידור - - -

איילת נחמיאס ורבין (המחנה הציוני):

- - -

רפי יששכר:

אנחנו לא עובדים עם ה-DNA הדפוק - - -

אלדד קובלנץ:

במבחן התוצאה, קלטנו 57% - - -

תמנה עורב:

- - -

איילת נחמיאס ורבין (המחנה הציוני):

- - - מאה אחוז. מאה אחוז - - -

היו"ר דוד ביטן:

אם אתה רוצה להתייחס בכמה מילים למה שהוא אמר לגבי הקליטה. עם התיק שלו וזה
באופן כללי, אתה רוצה להגיד משהו?

אליעזר וחנונו:

כן. יש פה הרבה נקודות.

היו"ר דוד ביטן:

- - -

תמנה עורב:

- - -

היו"ר דוד ביטן:

לא עושים דיון על זה.

אליעזר וחנונו:

אנחנו מדברים על הנושא של הקליטה - - -

היו"ר דוד ביטן:

אתה שומע אותי או לא?

אליעזר וחנונו:

כן.

היו"ר דוד ביטן:

לא עושים דיון. אתה אמרת את שלך בלי שהוא יכול להגיב. הוא לא ראה את החומר.
אתה רוצה להגיד כמה מילים? אם לא, גם מקובל. אין לי בעיה.

גיל עומר:

אני אענה בכלליות. אני מכיר כמה מהדברים שם. אמרתם שפניתם למבקר המדינה.
אני אשמח מאוד שמבקר המדינה יבדוק את זה. מבקר המדינה יבדוק. אנחנו נקבל כל
מסקנה שלו. יש שם דברים שהם פולקלור שנעים לגלגל אותו ונעים לחזור עליו.
הדברים – חלקם הגדול לא מבוססים. ומה שכן, אין לו. שיעבירו למבקר המדינה,
מבקר המדינה יבדוק. אנחנו לא חסינים - - -

רפי יששכר:

- - - ארבע שנים - - -

אליעזר וחנונו:

אני יכול להביא לפה דוגמאות? אדוני היושב-ראש, אני יכול להביא כבר לפה
הוכחות? הוא אומר - - -. יש לי פה.

היו"ר דוד ביטן:

אתם העברתם להם את זה בכלל?

יעל גרמן (יש עתיד):

- - -

אליעזר וחנונו:

הם קיבלו, הם מקבלים והם יודעים.

היו"ר דוד ביטן:

לא, לא. אמרתי: אנחנו לא הוועדה לביקורת המדינה כרגע. אתם אמרתם. אני רוצה
שיגידו מספר מילים ובזה סיימתי את העניין. זה לא התפקיד שלנו כרגע.

אלדד קובלנץ:

דבר ראשון, אתם צריכים להבין: התאגיד הזה קיבל בתקופת זמן מאוד-מאוד קצרה
משימה שבמונחים של שוק פרטי היא בלתי אפשרית. לגייס 700 עובדים בחצי שנה.
אנשים שעבדו פה בשוק הפרטי – זו משימה מאוד-מאוד-מאוד מורכבת. עשינו את כל
מה שיכולנו בשביל שהתהליך הזה יהיה כמה שיותר מכובד. אני ביושר יכול להגיד
לכם שברוב המכריע של המקרים פעלנו בצורה מושלמת. היו מקרים, וכן, היו לנו
גם טעויות, ואנחנו גם יודעים לתקן טעויות. יש גם ועדות ערר שקיבלנו ערעורים
של אנשים ואנחנו נמשיך לקבל אותם.

אליעזר וחנונו:

אתם גוף ציבורי. לא גוף פרטי.

אלדד קובלנץ:

בהחלט. מאה אחוז. אני לוקח אחריות ואנחנו מקבלים ערעורים. ובחלק מהערעורים
גילינו כי כשהם מוצדקים, בהחלט קיבלנו אותם.

ורק באמת לסגור את כל הדיון המעניין הזה של מוכנים, לא מוכנים. הגוף היחיד
שיכול להגדיר אם הוא מוכן או לא זה התאגיד עצמו, ההנהלה - - -

היו"ר דוד ביטן:

- - - התקשורת.

אלדד קובלנץ:

לא. ממש לא.

ההנהלה, ועל פי החוק – באישור של המועצה.

רפי יששכר:

ועדת חריגים - - -. ועדת חריגים - - -

אליעזר וחנונו:

אני וביתי עוד. אני וביתי עוד. רק התאגיד.

אורלי לוי אבקסיס (ישראל ביתנו):

אדוני היושב-ראש, השאלה היא אם הם מוכנים או לא מוכנים ומי יכול - - -?

היו"ר דוד ביטן:

בבקשה, שיגידו.

שולי מועלם-רפאלי (הבית היהודי):

כבר כולם שם אמרו שהם - - -

אורלי לוי אבקסיס (ישראל ביתנו):

מי אומר שהם לא מוכנים?

אליעזר וחנונו:

בואו נלך לראות אם הם מוכנים. בואו.

היו"ר דוד ביטן:

אני חושב שלא, אבל זה - - -

אלדד קובלנץ:

אתה מוזמן לבוא לשם לביקור. אגב, אנחנו הזמנו גם את שר התקשורת לבוא ולבדוק
את רמת המוכנות. לא הזדכינו אפילו בתשובה, וגם את שר האוצר הזמנו, וגם הוא
לא הגיע.

אליעזר וחנונו:

בכל האתרים אתם מוכנים?

אלדד קובלנץ:

כן.

וגם הצוות המקצועי של משרד התקשורת קבע עוד באזור דצמבר שאנחנו מוכנים. אז
כל הדיון הזה צריך להיפסק.

קריאה:

נכון - - -

קריאה:

גם אם איש מפה אומר שהוא מוכן לשידור, אני לא רוצה לראות - - -

שלמה פילבר:

כשלוקחים את המשפט הראשון ומוציאים אותו משני עמודים של רג'קטים, אז במשפט
הראשון היה כתוב שמוכנים, אבל - - - 20 רג'קטים - - - בשביל לעשות
מניפולציה. אני לא יודע מה קורה מאז. אני מדבר מה היה אז. אני לא יודע מה
קורה היום. אז הייתה מניפולציה, לפחות על הדו"ח.

אלדד קובלנץ:

בואו תבחנו אותנו. אנחנו מוכנים לשידור. ואם תתנו לעבוד, תוך ארבע שנים
תאגיד השידור הישראלי יהיה גוף התוכן המוביל במדינת ישראל.

היו"ר דוד ביטן:

תודה. יש לך דקה. בבקשה.

נורית אליהו:

- - - ואני אומרת - - - זה מזכיר לי את הסיפור על הגשר שעומד מעל תהום
והגשר שבור ועשרות מכוניות נופלות לתוך התהום - - - לבנות בתי חולים למטה
במקום לתקן את הגשר. וזה כל הסיפור של כל ההתנהלות עם כל העניין של ועדות
הכלכלה וועדות הזה והוועדה הזאת והחוק הזה - - -. בואו תתקנו את הגשר, כי
כל עוד הנר דולק, אז אפשר לתקן. בואו נעשה את זה ביחד. נו, מה הסיפור.

היו"ר דוד ביטן:

תודה רבה. תודה. תודה.

אנחנו יוצאים ל-20 דקות הפסקה. חברי הכנסת וגם כל האנשים, מיד אחרי זה
אנחנו חוזרים לדיון. חבר הכנסת איתן כבל ידבר. לאחר מכן, מנכ"ל משרד
התקשורת ונציג משרד האוצר. יש פה ממשרד המשפטים? יש. מנכ"ל משרד התקשורת,
תשיבו באופן כללי על מה שהאנשים דיברו באופן כללי, ולאחר מכן אנחנו מתחילים
לשמוע את ההסתייגויות.

אורלי לוי אבקסיס (ישראל ביתנו):

חייבים להישאר ולהשמיע את כל ההסתייגויות - - -?

היו"ר דוד ביטן:

נימוקי ההסתייגויות. רק נימוקים בינתיים.

אורלי לוי אבקסיס (ישראל ביתנו):

רק נימוקים. לא אחד-אחד.

היו"ר דוד ביטן:

שעתיים נימוקים.

איתן כבל (המחנה הציוני):

אחד-אחד.

היו"ר דוד ביטן:

לאחר כל זה, אנחנו נעשה הצבעה. נודיע לחברי הכנסת מתי ההצבעה. כרגע אני
אודיע מתי ההצבעה, בסדר?

(הישיבה נפסקה בשעה 19:50 ונתחדשה בשעה 20:46.)

שלמה פילבר:

אני אעשה את זה הרבה יותר קצר ממה שהקצבת לי זמן. ברשותך, אני אתחיל באיזה
מין שירות תקציר לחברי הכנסת שלא קראו את התקציר הטרי. אני אעשה את זה
בתקציר, אני אקרא רק עובדות ואני מקווה - - -. אני לא רוצה להיכנס עכשיו
לוויכוחים ולעימותים על הרציונל של העניין הזה. בסוף אני גם אגיד במשפט אחד
מתוך מה שמופיע. יש רציונל ואני אגיד אותו במשפט אחד.

קארין אלהרר (יש עתיד):

יש לכם?

שלמה פילבר:

יש, תתפלאי, קורה.

קארין אלהרר (יש עתיד):

שהוא משתנה - - -

שלמה פילבר:

אבל קודם כל לגבי העובדות. הדבר הפשוט. מה שאמור לקרות זה בעצם שאמורים
לקחת את מה שהיה – חטיבת החדשות – והופיע כחטיבה בתוך התאגיד ולהפוך אותה
לתאגיד נפרד בשלב הראשון, ואני אומר. כי גם על זה דיברו לגבי תקופת
הביניים. היו על זה כל מיני דיונים, אבל בסוף, בין היתר, בהוראה - - -

עיסאווי פריג' (מרצ):

מה זה "תקופת הביניים"?

שלמה פילבר:

תקופת הביניים היא שלושה חודשים כרגע, מופיע בחוק, שזאת תקופה - - -

קארין אלהרר (יש עתיד):

כרגע. כרגע.

שלמה פילבר:

כרגע מתוך כוונה - - -. זה מתוך דרישה. סליחה. נגיד את זה ככה. זה נכון.
אנחנו התחלנו עם שישה חודשים, בדיוק כמו שהתחלנו מיוני להעביר את התקופה.

קארין אלהרר (יש עתיד):

כאילו זה לא סוף פסוק.

שלמה פילבר:

לא. הפוך. מי שקבע ותחם את זה בזמן היה היועץ המשפטי לממשלה, ודרש, כמו
שאנחנו נדרשים עכשיו לעמוד בלוח זמנים מאוד-מאוד מאתגר בחקיקה. הוא גם דרש
שתקופת הביניים לא תעלה על שלושה חודשים, ואנחנו נעשה את כל המאמצים כדי
שזה מה שיהיה.

קארין אלהרר (יש עתיד):

עבודה בעיניים – אני אומרת לכם.

שלמה פילבר:

אז אני אומר ככה: בשלושה החודשים הראשונים, עובדי חטיבת החדשות שנקלטו
בתאגיד, שזה כולל גם עובדים שעברו מרשות השידור לתאגיד, גם עובדים שנקלטו
מחוץ לתאגיד עצמו והתקבלו בעבודות מסוימות בשלב הזה, יעברו כמו שהם לתאגיד
החדש, וגם לא - - -

קארין אלהרר (יש עתיד):

כבר לא צריך מנגנון?

שלמה פילבר:

יש מבנה ארגוני. יש סטטוס לכל אחד מהאנשים. יש לו תפקיד. כמו שזה, ככה.
Copy paste, את מכירה?

קארין אלהרר (יש עתיד):

אני רוצה להבין. הרי אם אני הבנתי נכון מהדברים שלכם, אתם אומרים: תהיה עוד
פעם ועדת איתור, עוד פעם, זה יהיה על פי אותו מנגנון. אז בעצם עדיין צריך
להתחיל הכול מההתחלה.

(היו"ר איתן כבל, 20:51)

שלמה פילבר:

לא צריך. לא. צריך להתחיל מההתחלה רק דבר אחד: יום אחרי שהחוק מתקבל צריך
ששר התקשורת, בהתייעצות עם נשיא בית המשפט העליון, יקבע שופט. השופט הוא זה
שמייצר את התהליך של ועדת האיתור שמאתרת וממנה מועצה. אם מתאמצים ועושים את
זה מהר אפשר לגמור את זה - - -

עיסאווי פריג' (מרצ):

כל זה בשלושה חודשים?

קארין אלהרר (יש עתיד):

באמת? רגע, רגע. כמה זמן לקח לכם - - -?

עיסאווי פריג' (מרצ):

כל זה בשלושה חודשים?

שלמה פילבר:

אנחנו לא חתמנו על המועצה. תראי, כשרוצים אפשר לעבוד מהר.

קריאה:

- - -

קארין אלהרר (יש עתיד):

אז לא רציתם.

שלמה פילבר:

סליחה, אמרנו.

קארין אלהרר (יש עתיד):

אז לא רציתם.

שלמה פילבר:

אני אמרתי בוועדה בעבר ששר התקשורת לא יחתום – יעיד פה חבר הכנסת איתן כבל.
עד שלא ייגמר עניין עובדי רשות השידור, השר לא יחתום.

היו"ר איתן כבל:

נכון.

שלמה פילבר:

ביום שנגמר עניין עובדי רשות השידור ברמה מסוימת – חתם. לא הייתה פה בעיה
של - - -. העיכוב היה יזום ומכוון, והוא קשור דרך אגב לכל הסיפור הזה - - -

עיסאווי פריג' (מרצ):

אדוני המנכ"ל, אתם בשלושה חודשים תסיימו - - -

קארין אלהרר (יש עתיד):

- - - זה לא ועדת בורר, זה לא גורל.

שלמה פילבר:

אני אומר: לגבי תקופת הביניים המצב הוא מה שתיארתי, שבעצם כל עובדי התאגיד
שהיו עוברים בנוסף, כמו שאמר - - -

גיל עומר:

חוץ מהמנהל.

קארין אלהרר (יש עתיד):

חוץ ממר ברוך שי.

שלמה פילבר:

אני אגע בזה עוד רגע. אני לא מתחמק משום דבר, אני אגע בכל דבר. אפשר לזרוק
כל הזמן - - - קדימה, יאללה.

יש כמה עשרות משרות שעדיין לא אוישו. המספרים המדויקים – אני יכול לספר
לחברי הוועדה לא ידועים: לא לי, לא לראש הממשלה, לא לשר האוצר ולא ליועץ
המשפטי לממשלה. כשקיבלנו את הדיונים האלה ישבנו בחדר. כל סודות האטום של
מדינת ישראל היו גלויים בפני חלק מהאנשים שם, אבל המספרים היו חסויים
בפנינו. אז אנחנו היינו צריכים להעריך ולקבל כל מיני הדלפות. אז אנחנו לא
יודעים מדויק, אבל כל מי שלא התקבל עד לתקן שיא כוח האדם, ההחלטה היא
שהמנהל הזמני שימונה – ועוד רגע נדבר על המנהל הזמני – יוכל למנות לפי
הצורך, בעדיפות עובדי רשות השידור.

המנהל הזמני: כיוון שאנחנו חיפשנו, וזאת הייתה גם הנחיה של היועץ המשפטי
לממשלה, שגם בתקופת הביניים יהיה גוף אובייקטיבי שינהל או יפקח על המערך
הזה. סוכם והוצע וזה התקבל על כולם שכיוון שכונס הנכסים הרשמי עושה את
העבודה הזאת בשלוש השנים האחרונות לשביעות רצון כל יושבי החדר הזה וכל
האנשים האחרים, באובייקטיביות, במקצועיות, על שהוא, כמי שכבר מכיר שידור
ציבורי - - -

קארין אלהרר (יש עתיד):

אבל מה הוא מבין בחדשות?

שלמה פילבר:

הוא לא צריך להבין בחדשות כלום. הוא צריך בסך הכול לשים מנהל אחראי שיתחזק
את - - -

קארין אלהרר (יש עתיד):

מה רע במנהל הקיים?

(היו"ר דוד ביטן, 20:53)

שלמה פילבר:

ברגע שאת בונה תאגיד חדש – בסוף נגיע לנקודה הזאת – את לא - - -

קארין אלהרר (יש עתיד):

- - -

עיסאווי פריג' (מרצ):

הוא לא ענה על הדרישות של מירי - - -

שלמה פילבר:

כונס הנכסים הרשמי בעצם אמור למנות מנהל שיהיה אחראי רק בצדדים הטכניים כדי
לתפעל את המערכת הזאת עד שתגיע המועצה שתבחר מנהל קבוע. המנהל הקבוע
והמועצה הזאת זכאים, סוברניים לעשות ככל העולה על רוחם, כמו המועצה והמנהל
הנוכחי. לצורך העניין, שינוי מבנה ארגוני, שינוי בתפקידים, שינוי באיוש.
לעשות כל מה שהם רוצים מההתחלה ועד הסוף. זה לגבי המנהל הזמני ולגבי הממשל
התאגידי.

לגבי כסף ולגבי הוצאות: אז מנסים להלך אימים פה על כולם. ההנחיה והדרישה של
שר האוצר, ולפיה עבדנו ולפיה בנינו את המתווה הזה; בעצם, התאגיד הזה הוא
תאגיד שיש בו בסך הכול, לצורך העניין, אנשים וממשל תאגידי. אין לו נכסים
והוא לא מחזיק נכסים. הוא נסמך, כולו, כל נכסי התאגיד. זאת אומרת, אין פה
שני גופים מתחרים.

היו"ר דוד ביטן:

איזה חוק אתה מסביר עכשיו? את החוק - - -

שלמה פילבר:

אני מדבר על החוק החדש.

עיסאווי פריג' (מרצ):

על החדש, החדש.

רן שטרית:

הגדול, הגדול.

עיסאווי פריג' (מרצ):

על הגדול הוא מדבר. הוא מדבר על הגדול.

שלמה פילבר:

כי ביקשו – אני נותן על זה רקע.

שולי מועלם-רפאלי (הבית היהודי):

כי נשאלו שאלות.

היו"ר דוד ביטן:

כן, אבל אמרתי בהתחלה, עם כל הכבוד, אנחנו לא נתחיל עכשיו לדון - - -

קארין אלהרר (יש עתיד):

אדוני היושב-ראש, אבל רגע. דקה.

עיסאווי פריג' (מרצ):

- - - אין בעיה, אין בעיה, יש לנו זמן לחדש, מה את מתרגשת? שנבין את
האורכה, ה-15 יום, שעומדת. הטכנית כביכול שעומדת עכשיו על הפרק.

קארין אלהרר (יש עתיד):

חבר הכנסת עיסאווי פריג', אבל למה כל מסיבת התה הזאת?

עיסאווי פריג' (מרצ):

באמת מסיבת תה, יפה. אני אהבתי.

היו"ר דוד ביטן:

תראו, חבר'ה, אנחנו יכולים פה לשבת עד הבוקר. אין לי בעיה. אבל עדיין לא
נתחיל עכשיו דיון על החוק החדש. באופן כללי אין בעיה, אבל לא ניכנס לפרטי
פרטים עכשיו, וזה בכלל לא משנה. אמרתי בהתחלה: מי שקובע את המחירים, ולצערי
הרב בחלק מהדברים המחירים לא מנופחים אפילו, אבל מכיוון שזה הכלל, שמשרד
האוצר קובע את המחירים בחוקים – אז זה המחיר שמשרד האוצר קבע. אז בשביל מה
אתה נכנס לזה? עזוב את זה כרגע. משרד האוצר אומר שהעלות זה 17 מיליון שקל.
זו העלות שאנחנו צריכים להתייחס אליה כרגע, בסדר? לכן על כל השאלות בעניין
הזה, אתה לא חייב לענות.

קארין אלהרר (יש עתיד):

על מה ה-17 מיליון שקל?

היו"ר דוד ביטן:

עכשיו תשאלי את משרד האוצר, הוא יסביר לך.

קארין אלהרר (יש עתיד):

בסדר, אני אשאל.

היו"ר דוד ביטן:

עכשיו משרד האוצר יסביר למה זה 17 מיליון שקל.

קארין אלהרר (יש עתיד):

אדוני המנכ"ל, לא הבנתי מהדברים שלך מה הבעיה עם מנהל החדשות?

שלמה פילבר:

לא היית יכולה להבין כי לא אמרתי.

היו"ר דוד ביטן:

אם את רוצה שאני אענה לך, אני אענה לך.

קארין אלהרר (יש עתיד):

לא. אני רוצה שהוא יענה לי.

היו"ר דוד ביטן:

אבל זה שייך לחוק השני.

קארין אלהרר (יש עתיד):

הוא הממשלה או אתה?

יואב קיש (הליכוד):

אבל זה לא החוק הזה. נו, אי אפשר לעשות דיונים על החוק השני.

היו"ר דוד ביטן:

מרגע זה בואו נתחיל על החוק החדש.

שלמה פילבר:

מהרגע שהוחלט – אני לא אמרתי למה הוחלט, כי לא - - - – אבל מהרגע שהוחלט
שעושים מה שנקרא שינוי מבני, ובשינוי מבני מתבטלות משרות ניהול והן נפתחות
מחדש. ככה זה בכל מקום.

קארין אלהרר (יש עתיד):

אבל אמרת שהמבנה עובר.

שלמה פילבר:

לא המבנה.

קארין אלהרר (יש עתיד):

As-is.

שלמה פילבר:

לא המבנה. אנחנו דיברנו על משהו אחר.

קארין אלהרר (יש עתיד):

- - -

שלמה פילבר:

אנחנו אמרנו: לתקופת הביניים אנחנו לא משנים מהסטטוס של האנשים. אנחנו
העברנו לתאגיד החדש את מספר התקנים ואת התקציב שהיה של חברת החדשות ואת
העובדים הקיימים היום. העברנו את העובדים. אנחנו לא עושים שינוי בשלב הזה.
זאת אומרת, לתקופת הביניים, מה שהיה אמור לפעול בימים הראשונים יפעל למשך
תקופה עד שיגיע מנהל חדש ומועצה חדשה ויקבלו החלטות.

קארין אלהרר (יש עתיד):

למה? רק תסביר לי למה. למה צריך את זה?

שלמה פילבר:

אני אקריא מה כתוב בחוק. לא נתווכח על זה עכשיו.

קארין אלהרר (יש עתיד):

מה, על דברי ההסבר?

שלמה פילבר:

כן.

קארין אלהרר (יש עתיד):

קראתי אותם - - -. מי כתב אותם?

שלמה פילבר:

מה זה שייך?

קארין אלהרר (יש עתיד):

מי כתב את - - -?

יואב קיש (הליכוד):

לא, אנחנו לא דנים על החוק החדש עכשיו.

היו"ר דוד ביטן:

עכשיו אנחנו מתחילים הכול מאפס הרי. זה מעניין אותי. אז על מה דיברנו שתי
ישיבות?

קארין אלהרר (יש עתיד):

מר שלמה פילבר, באמת, עם יד על הלב, תסביר לי כי אני לא מבינה: מה הבעיה
במנהל החדשות היום?

שלמה פילבר:

אני אגיד לך. לא במנהל החדשות. במנהל החדשות אין שום בעיה.

קארין אלהרר (יש עתיד):

אז למה אתם רוצים לפטר אותו?

שלמה פילבר:

לא מפטרים אותו.

היו"ר דוד ביטן:

אני אסביר לך למה: אנחנו לא רוצים לפטר אותו.

שלמה פילבר:

- - - המשרה הזאת מתבטלת כמו הפעילות בתאגיד - - -

היו"ר דוד ביטן:

מתבטלת - - - החדש.

עיסאווי פריג' (מרצ):

ומה ההבדל בין זה לבין פיטורים?

שלמה פילבר:

כי היא מופיעה במקום אחר וכל אחד שרוצה להתמודד עליה, יכול להתמודד עליה
במקום אחר.

היו"ר דוד ביטן:

כן, על מנהל חדש לתאגיד החדשות - - - שנעביר אותו גם כן - - -

שלמה פילבר:

אני עבדתי ברכבת ישראל, ואז - - - והחליט שהוא עושה שינוי מבני – לקח שני
אגפים ואיחד אותם. באותו הרגע הוא פיטר את שני המנהלים ואמר להם: יש משרה
חדשה. המשרה החדשה הזאת - - -

עיסאווי פריג' (מרצ):

אבל הוא עוד לא הספיק - - -

שלמה פילבר:

ככה עובדים במבנה ארגוני. ככה עובדים בשינוי של מבנה ארגוני. זה החוק. זה
החוק.

היו"ר דוד ביטן:

אף אחד לא פיטר אותו, אבל - - -

עיסאווי פריג' (מרצ):

סליחה, מר שלמה פילבר, מה זה ביטול משרה? אז מה ההבדל?

היו"ר דוד ביטן:

בפעם הבאה ניתן לך לנהל את התאגיד והכול יהיה בסדר.

עיסאווי פריג' (מרצ):

אני לא הייתי מגיע למצב הזה, למסחרה שאתם עושים.

היו"ר דוד ביטן:

עם כל הכבוד, אתה לא מבטל, כן מבטל - - -

יואב קיש (הליכוד):

אדוני היושב-ראש, אפשר מילה, ברשותך?

היו"ר דוד ביטן:

כן, בבקשה.

יואב קיש (הליכוד):

אני שוחחתי לאחרונה עם משרד האוצר. אני מבין שהעניין הזה, כמובן יש לו
משמעות תקציבית. יש התנגדות ממשרד האוצר לדחות, ואני מסיר את ההסתייגות שלי
בעניין.

היו"ר דוד ביטן:

טוב, תודה רבה.

יואב קיש (הליכוד):

תודה.

שולי מועלם-רפאלי (הבית היהודי):

אדוני המנכ"ל, אמרת שבתקופת הביניים כונס הנכסים הרשמי ימנה מנהל זמני עד
מינוי המועצה ומנהל קבוע. אז יש לי שלוש שאלות: הראשונה זו מי יהיה אחראי
בינתיים על התוכן בשלושת החודשים האלה, אם אין בעצם מנהל לחטיבת החדשות?
וכונס הנכסים הרשמי, מקובל על כולנו – הוא לא איש מקצוע. אני מצטטת את
מה - - -

שלמה פילבר:

לא הוא. הוא ממנה מנהל מקצועי. הוא ממנה מנהל מקצועי.

היו"ר דוד ביטן:

איך הוא עובד היום?

שולי מועלם-רפאלי (הבית היהודי):

מקרב עובדי - - -?

שלמה פילבר:

הוא יחליט. מה שהוא יחליט. המשימה שלו היא, בעצם בגלל לוח הזמנים הקצר,
למנות את בעל המקצוע הטוב ביותר שהוא ממליץ עליו, מכיר ויודע - - - כדי
להמשיך ברצף - - -

היו"ר דוד ביטן:

בתקופת הביניים בלבד. שימי לב.

שולי מועלם-רפאלי (הבית היהודי):

כן, עד שיהיה מנהל קבוע.

היו"ר דוד ביטן:

אחרי זה, כשתהיה הנהלה, יהיה תאגיד, תהיה הנהלה - - -

עיסאווי פריג' (מרצ):

מה, הם לא מינו את מי שמנהל הטוב ביותר? אדוני היושב-ראש, אה? לא מינו את
המנהל הטוב ביותר?

שולי מועלם-רפאלי (הבית היהודי):

אדוני המנכ"ל, שאלה שנייה: מאיפה תשדר חטיבת החדשות בתקופת הביניים?

שלמה פילבר:

בדיוק מהמקום שבו היא התכוונה לשדר כשהיא הייתה חטיבת החדשות בתוך התאגיד:
באותם מבנים, באותם מתקנים, באותם חדרים, באותם אולפנים.

שולי מועלם-רפאלי (הבית היהודי):

אוקיי. והשאלה האחרונה: המועצה שתוקם, המועצה של חטיבת החדשות, תאגיד
החדשות או איך שלא יקראו לזה, ויהיו שם נציגים. זאת אומרת, תהיה מועצה
ציבורית או איזה סוג של מועצה?

שלמה פילבר:

יש מועצה במתכונת דומה למועצה הקיימת היום בשינוי מהותי אחד: היום יש מועצה
של 12 חברים וחברות, שהחוק מגדיר את המומחיות של כל אחד מהם. אחד בלבד הוא
מומחה בתחום החדשות.

קריאה:

שניים.

שלמה פילבר:

כל השאר יש להם מומחיות בטכנולוגיה, באסדרה, you name it. בכל מיני דברים.

קריאה:

שניים, שניים.

שלמה פילבר:

שניים. שניים בהגדרה של החוק או במציאות? אני לא מדבר במציאות. בחוק. בחוק
אחד.

אנחנו מקימים מועצה, לא של 12, של 10, במתכונת די דומה, כי אין שם צורך
בתכניות ילדים או משהו כזה, ששם מופיע במועצה הנוכחית. אבל ארבעה מתוכם
בעלי מומחיות בתחום החדשות. זה יהיה ההבדל היחיד בעצם בהגדרות בין - - -

איילת נחמיאס ורבין (המחנה הציוני):

אבל תסביר לי: הן נשארות?

שלמה פילבר:

תהיה לה התמחות ספציפית בתחום הזה של חדשות, אקטואליה, עם כל מה - - -

איילת נחמיאס ורבין (המחנה הציוני):

המנכ"ל, תגיד לי, בעצם הולכת להיות מועצה ציבורית. קודם כל, תגיד לנו מה
כוללת המועצה הציבורית שכבר מונתה. והאם המועצה - - -?

שלמה פילבר:

ממשיכה לתפקד ולהיות אחראית על שבע תחנות רדיו ושתיים וחצי תחנות טלוויזיה.

איילת נחמיאס ורבין (המחנה הציוני):

עוד פעם.

שלמה פילבר:

שבע תחנות רדיו מתוך השמונה, כי רשת ב' עוברת לתאגיד.

קארין אלהרר (יש עתיד):

אה, זה לא חדשות?

איילת נחמיאס ורבין (המחנה הציוני):

היא תהיה החדשות, כמובן.

שלמה פילבר:

היא החדשות.

איילת נחמיאס ורבין (המחנה הציוני):

ואז יהיו לנו שני - - -

שלמה פילבר:

ושתיים וחצי - - -

איילת נחמיאס ורבין (המחנה הציוני):

אוקיי. זאת אומרת, הולכים להיות לנו שני תאגידי שידור: אחד, תאגיד שידור
דיבור, ואחד תאגיד שידור - - -

שלמה פילבר:

לא.

קארין אלהרר (יש עתיד):

כן.

רן שטרית:

- - -

עיסאווי פריג' (מרצ):

לא, אני חולק עלייך. אני חולק עלייך.

שולי מועלם-רפאלי (הבית היהודי):

למה? למה? דוקומנטרי - - - זה לא. לא, בואו לא נקטין - - - אל תקטין. רגע,
אל תקטין.

(היו"ר איתן כבל, 21:07)

עיסאווי פריג' (מרצ):

חברת הכנסת איילת נחמיאס ורבין, אני חולק עלייך. מה עם החדשות בערבית? למה
את קוראת לזה בידור? למה את קוראת לזה בידור?

איילת נחמיאס ורבין (המחנה הציוני):

מה, זה נשאר - - -?

עיסאווי פריג' (מרצ):

לא. זה נשאר בישן.

איילת נחמיאס ורבין (המחנה הציוני):

למה זה לא עובר?

עיסאווי פריג' (מרצ):

למה זה קורה?

איילת נחמיאס ורבין (המחנה הציוני):

למה זה לא עובר?

עיסאווי פריג' (מרצ):

כי זה בידור, זה תעמולה, זה לא חדשות.

קריאה:

גם החדשות בערבית לא עוברים לתאגיד - - -

שולי מועלם-רפאלי (הבית היהודי):

למה רשת מורשת לא עוברת לחטיבת החדשות - - -.

איילת נחמיאס ורבין (המחנה הציוני):

- - - לא עובר. רק"ע, רדיו רק"ע עובר או שרדיו רק"ע נשאר?

קריאה:

- - - עובר - - -

איילת נחמיאס ורבין (המחנה הציוני):

- - - לא, תבינו. - - - וערבית זה לא מעניין, אז זה לא עובר.

עיסאווי פריג' (מרצ):

זה תעמולה, זה בידור, לא חדשות.

איילת נחמיאס ורבין (המחנה הציוני):

וערבית זה לא מעניין.

רפי יששכר:

לא. - - - החדשות בערבית למה לא עוברת? למה - - -

שלמה פילבר:

החדשות בערבית: בשלבים מאוד מוקדמים החליטו שמקימים חטיבה אחודה שיש בה גם
תכניות וגם אקטואליה ביחד, וזו חטיבה אחת שנמצאת בתוך התאגיד היום. מפני
שהיא משדרת את כל השידורים בערבית, יש לה ערוץ טלוויזיה וערוץ רדיו. לא היה
טעם עכשיו להתחיל לפרק, כי זה בדיוק המקום שבו את מתחילה להיכנס לעלויות.

קארין אלהרר (יש עתיד):

ואת השאר היה - - -

עיסאווי פריג' (מרצ):

ולמה יש טעם לפרק את רשת ב'?

שלמה פילבר:

רשת ב' עוברת as-is. מלא.

עיסאווי פריג' (מרצ):

אז תעביר את החדשות - - -

שלמה פילבר:

יכול להיות - - -

איילת נחמיאס ורבין (המחנה הציוני):

אני אומרת לך דוגרי: בתור בן אדם שמבין בניהול אני לא ממש מצליחה להבין - -
-

רפי יששכר:

טעות. החדשות בערבית רוצים להישאר בחדשות - - -

היו"ר איתן כבל:

הדבר היחיד שאני רוצה באמת להבין, העניין הוא כזה: במה תהיה יותר טובה,
תהיה ועדת האיתור החדשה או ההנהלה? יש כאן עניין קצת יותר מקדמי: איפה טעתה
או איפה טעה השופט - - -

שלמה פילבר:

לא השופט - - -

קריאה:

- - - המינוי - - -

שלמה פילבר:

לא השופט טעה. לא השופט טעה ולא אף אחד טעה.

עיסאווי פריג' (מרצ):

טעה שלא התייעץ עם כמה שרים לפני שהוא מינה.

היו"ר איתן כבל:

אני אנסה להבין. הרי בסוף הכול מתחיל מהמפץ הגדול. היה המפץ, נבחר שופט, -
-

קארין אלהרר (יש עתיד):

מר אלדד קובלנץ הוא המפץ.

היו"ר איתן כבל:

- - ועכשיו התחיל העניין להתגלגל. קמה ועדת איתור. עכשיו, מה יקרה להם? קרן
עור משה בוועדה החדשה?

שלמה פילבר:

אני אסביר לך איפה הטעות. אני אגיד לך איפה הטעות לכאורה, אם אני מנתח אותה
עכשיו. אבל בסדר, לא אני קבעתי אותה.

יגאל גואטה (ש"ס):

דרך אגב, אני חושב שהטעות הייתה עוד לפני זה, אדוני היושב-ראש.

עיסאווי פריג' (מרצ):

מה? מה?

יגאל גואטה (ש"ס):

הטעות הייתה כשביבי סמך יותר מדי על השר גלעד ארדן. הוא פשוט העיף אותו.

היו"ר איתן כבל:

לא, אתה טועה: שהשר גלעד ארדן סמך על ביבי.

יגאל גואטה (ש"ס):

אותו דבר.

היו"ר איתן כבל:

זה היה העניין.

עיסאווי פריג' (מרצ):

ואיפה יאיר בתמונה?

היו"ר איתן כבל:

זה היה העניין.

עיסאווי פריג' (מרצ):

ואיפה יאיר בתמונה.

היו"ר איתן כבל:

אם הוא היה יודע שזה מה שהוא הולך לחטוף, אין מצב שהוא היה מוציא את הראש
שלו מהקונכייה. בחייך. עד היום הוא מדמם. אף אחד לא יודע למה הוא נראה
חיוור. זה מאיבוד הדם.

יגאל גואטה (ש"ס):

מי זה?

היו"ר איתן כבל:

השר גלעד ארדן. שתה לו את הדם עם קשית מוצרת.

שלמה פילבר:

החוק התבסס על ועדת לנדס. ועדת לנדס התלבטה בין שתי אופציות: או לשקם את
רשות השידור או להחליט שאין סיכוי, לקבור אותה, לחתום על תעודת פטירה
ולהקים משהו חדש. הם החליטו שהם הולכים על האופציה השנייה. החליטו שהם
הולכים על האופציה השנייה כי הם החליטו שכנראה ועדי העובדים זה דבר שאי
אפשר להבקיע אותו והתרבות הארגונית ועוד כמה דברים.

תמנה עורב:

לא, כי השר גלעד ארדן פשוט - - - את השורה התחתונה - - - דבר אחר.

קריאה:

איפה האנשים שדרבנו אותם היום? כמה כסף הם מקבלים מהתאגיד?

היו"ר איתן כבל:

חבר'ה, נו, זה לא חלק מהמנדט של המבקר. עזוב, עזוב.

קריאה:

- - - על ההפקות, הנה אנחנו הולכים בלי בעיה.

שלמה פילבר:

ואז הומצא המושג החמקמק שנקרא האתוס החדש – צריך להקים גוף שיהיה לו אתוס
חדש. היה מי שתרגם בשפה גם יותר ישראלית ויותר בוטה את המילים אתוס חדש
ל-DNA פגום. ואז מישהו לקח את זה צעד אחד קדימה. אני עכשיו מדבר כפרשן, לא
מדבר עכשיו ככותב חקיקה. בסדר?

קארין אלהרר (יש עתיד):

פרשננו לענייני - - -

שלמה פילבר:

כן, כי אני באתי לתהליך הזה באמצע ואני פגשתי אותו באמצע, ואני חושב שחוץ
ממך אולי ועוד כמה בודדים פה, היושב-ראש, חבר הכנסת איתן כבל וזה, אני
השקעתי שעות, עם מר אלדד קובלנץ ועם אנשי התאגיד ועם אנשי רשות השידור,
כשכל האירוע הזה בכלל נופל על הראש שלי, לצורך העניין. כי איך שזה לא זז,
באים ואומרים - - -

קארין אלהרר (יש עתיד):

אז מה היית צריך את זה?

שלמה פילבר:

לא יודע. לא משנה - - -

היו"ר איתן כבל:

זה היה בשלב - - -

עיסאווי פריג' (מרצ):

לא, הוא לא היה בהתחלה. זה נכון.

קריאה:

- - - ה-DNA פגום.

היו"ר איתן כבל:

זה היה בהתחלה עוד. כן.

עיסאווי פריג' (מרצ):

הוא לא היה בהתחלה, זה נכון.

שלמה פילבר:

הבעיה העיקרית, אם את שואלת אותי, וזה בעצם הפתרון של מה שיש בתאגיד הזה
בסיכומו של דבר. זה כמו שאמרתי קודם: שאלו לא ישבתם ולמה לא דיברתם? כי אתם
קבעתם בחוק שלי אסור לדבר. אני צריך לעזור להם אולי לסדר אולפנים בירושלים
או לחטוף ביקורת על למה הם יצאו מירושלים בלי שהם סיפרו לי וכל מיני דברים
כאלה, אבל אסור לי לדבר איתם על כוח אדם, אסור לי לדבר איתם על איפה יהיו
האולפנים, אסור לדבר על שום דבר. המועצה מחליטה - - -

קארין אלהרר (יש עתיד):

וזה לא תקין בעיניך?

שלמה פילבר:

וגם לא על כמה עובדים קולטים או לא קולטים מרשות השידור. כשמצד שני, לפתח
הממשלה, וכולכם ביחד, לא משנה מאיזה צד של המפה הפוליטית, היה לחץ ציבורי.
לא לחץ ציבורי – לחץ קשה מאוד של עובדים, שבצדק אמרו: שולחים אותנו הביתה.
למה? ושאלו את השאלה הזאת. ואני ביליתי עם מר אלדד קובלנץ לא מעט שעות אצל
מר אבי ניסנקורן במטרה לנסות ולראות אם אפשר את ה-25% - - -

היו"ר איתן כבל:

אתה יכול להזכיר שגם אני הייתי שם.

שלמה פילבר:

וגם אתה היית שם - - -. ואחרי שחצי שנה התעכבנו בהקמת התאגיד כדי לפתור את
הבעיה הזאת מול עובדי רשות השידור, אז קבעו 51%. ואז התחילו להגיע אין סוף
טענות, מענות - - -

היו"ר איתן כבל:

תיכף אנחנו נסביר איך זה גם הגיע. ולא, רק יש לנו - - - מרוח הקודש, וגם על
זה יש ויכוח.

שלמה פילבר:

על מה? על ה-51%?

היו"ר איתן כבל:

פתאום 51%. כולם, אתה יודע, כולם נכנסים - - - בעניין הזה שזה הגיע ל-51%.

שלמה פילבר:

- - -

שולי מועלם-רפאלי (הבית היהודי):

אדוני היושב-ראש, תהיה נדיב. אדוני היושב-ראש, תהיה נדיב - - -

שלמה פילבר:

לא, לא, היושב-ראש, חבר הכנסת איתן כבל, צודק.

היו"ר איתן כבל:

רק תגיד לך חברת הכנסת שולי מועלם רפאלי: בעניין הזה, יאמר לזכותו, הוא היה
איתי.

קריאה:

אני יודעת.

שלמה פילבר:

בסוף קיבלו 51%. ואומרים החברים בצדק שנקלטו עוד 57%. אבל, ועוד פעם:
בעניין הזה אני יכול לדבר על תחושות, לא יכול לדבר על נתונים מופרכים, אבל
כשיותר מדי אנשים אומרים לך שמסריח, תתחיל לבדוק. באו אין סוף פניות,
ואנחנו את כולם שלחנו למבקר המדינה כי אנחנו לא יודעים. כשבאו ואמרו: זה
נכון שקלטו אותנו, אבל העבירו אותנו ויה-דולורוזה, שנמכו אותנו מקצועית,
שנמכו אותנו כלכלית – כל מיני טענות ומענות, מה שחלק מהאנשים פה אומרים או
לא אומרים.

רפי יששכר:

עודד שחר, אמרו לו: אתה יכול - - -

היו"ר איתן כבל:

מר רפי יששכר, עזוב.

שלמה פילבר:

לא, אני לא אומר שמות. זה לא מעניין אותי בכלל. אני מדבר על העיקרון. ועוד
פעם: אני, כנציג הממשלה, ידיי קשורות. ידיי קשורות לחלוטין. אני לא יכול
לעשות כלום, לא יכול להגיד כלום לאף אחד.

עכשיו, מה שכתוב פה ברציונל, וזה בעצם הסיפור. המדיניות של הנהלת התאגיד
הזה באה ואמרה ככה: אנחנו רוצים להקים שידור ציבורי עצמאי, חופשי, הכול –
מסכימים. אנחנו רוצים עיתונאים מקצועיים טובים. רק אנחנו מסמנים קבוצה שלמה
של מאות אנשים שבגלל שהם באים ממקום עבודה מסוים או יש להם ברזומה מקום
עבודה מסוים – הם לא ייכנסו לפי מכסות, ואנחנו נחליט איפה ומה נכניס אותם
או לא ייכנסו. באופן כללי, זאת האווירה שנוצרה.

קארין אלהרר (יש עתיד):

הם לא עשו ראיונות?

שלמה פילבר:

רגע אחד.

זאת האווירה שנוצרה - - -

קארין אלהרר (יש עתיד):

אני שואלת: הם לא עשו ראיונות?

שלמה פילבר:

אני לא יודע. אני לא יודע. אין לי מושג. אני לא יודע. לא יכול לקבל נתונים,
אסור לי לשאול שאלות, לא יכול לפקח.

קארין אלהרר (יש עתיד):

אני אשאל. אני אשאל.

שלמה פילבר:

אז אני אומר לך: הדרך היחידה בסוף של מחוקק, כשאין לו סמכויות
מיניסטריאליות בחוק לעשות שום דבר, חוץ מלחכות ל-31 למארס ולקבל איזה מין
דו"ח ונייר כרומו שיש בו המון מספרים שלא אומרים כלום, באיחור של שנה וחצי;
האופציה היחידה שעומדת בפני המחוקקים זה לשנות את החוק, וזה מה שעושים פה.

אלדד קובלנץ:

כלומר, שיניתם חקיקה על סמך - - -, מר שלמה פילבר?

שלמה פילבר:

משפט אחד. אני אגיד לך. יש פה כל מיני דברים: מדברים על תאגיד שידור נפרד
ועצמאי לעניין החדשות. מודל ערוץ 10, מודל ערוץ 2 – נעזוב רגע בצד, כן או
לא - - -

אלדד קובלנץ:

זה לא אותו מודל.

עיסאווי פריג' (מרצ):

מה יהיה בנובמבר?

אלדד קובלנץ:

זה לא אותו מודל.

עיסאווי פריג' (מרצ):

מה יהיה בנובמבר?

אלדד קובלנץ:

זה לא אותו מודל, וזו פשוט אמירה לא נכונה עובדתית.

שלמה פילבר:

- - -

רפי יששכר:

מודל - - - בהרבה יותר כסף.

שלמה פילבר:

אף שקל אחד לא יותר, אבל לא משנה. זה ממשל תאגידי - - - שדרך הבחירה שלו
כדי לשמור על העצמאות – הוא שומר על העצמאות.

איילת נחמיאס ורבין (המחנה הציוני):

אבל אתה לא מבין שאין ממשל תאגידי - - -

שלמה פילבר:

רגע אחד.

איילת נחמיאס ורבין (המחנה הציוני):

אבל - - - ממשל תאגידי בעצם ההתנהלות. אז - - - לממשל התאגידי - - -

שלמה פילבר:

ההגדרה החוקית החדשה של הממשל התאגידי, ולצורך העניין של הגוף המפקח, תהיה
עם התמקדות והתמקצעות בתכנים של חדשות יותר ממה שקיימות היום.

קריאה:

חרטה, חרטה.

שלמה פילבר:

ועכשיו אני מגיע לפואנטה, שאני אומר שהיא מופיעה ברציונל. בשביל זה התחלתי
מהחטא הקדמון של האתוס החדש, בסדר? וזה בעצם לב העניין, אם את שואלת אותי,
בעניין הזה, וזה גם עונה על הארבע שעות פה של הצעקות – כן עובדים, לא
עובדים. המתווה המוצע מאפשר לקלוט עובדים עיתונאים בהיקף גדול יותר מרשות
השידור לתוך תאגיד השידור הציבורי - -

קריאה:

בדגש על עיתונאים.

שלמה פילבר:

- - אשר יביאו עימם לתאגיד החדש את ההכשרה והניסיון הדרושים לשם הפקה
ויצירה של תכני חדשות ושל שידור ציבורי.

היו"ר איתן כבל:

אתה מבין למה, מר רפי יששכר, זה לא כולל אותך?

רפי יששכר:

העיתונאים, העיתונאים - - -

קריאה:

אתה מבין? רק עיתונאים. מר רפי יששכר, אז תתעורר

קריאות:

- - -

היו"ר איתן כבל:

אתה מבין?

קריאה:

כן, כן, תתעוררו.

קריאות:

- - -

שלמה פילבר:

כתוב עובדים ועיתונאים - - -

היו"ר איתן כבל:

לא צריך אפילו - - -

גיל עומר:

מר שלמה פילבר, את זה אפשר היה לעשות בתאגיד הקיים, הייתם מגדילים את
המכסה. לא - - -

קריאות:

- - -

תמנה עורב:

- - - מר גיל עומר - - -

שלמה פילבר:

הגדלנו, ובשנה האחרונה ראינו מה קרה.

היו"ר איתן כבל:

אני רוצה לומר לך שגם עם - - - באוזניים וירידת שמע קשה הבנתי שאתה לא תהיה
שם. עם כל מה שאתה פה ועם המבקר ועם כל הדברים האלה, אתה לא תהיה.

רפי יששכר:

להגיד לך את האמת? אני לא רוצה להיות שם. אני רוצה להיות ברשות השידור.

היו"ר איתן כבל:

אבל זה לא משנה. אתה לא מבין שלך כבר מזמן הסוסים ברחו מהאורווה.

שלמה פילבר:

אני לא בטוח שאתה צודק, אדוני היושב-ראש - - -

קריאות:

- - -

(קטע חסר בשל תקלה במערכות ההקלטה)

יגאל גואטה (ש"ס):

תעשו את מה שאתם רוצים, תעשו איזו טלוויזיה שאתם רוצים, איזה רדיו שאתם
רוצים. בואו נפתור את הבעיה של ה-200. אני חושב שכולם ירצו בזה.

היו"ר דוד ביטן:

היום הוסיפו עוד תקנים בהסכם. בואו נראה מה יהיה.

יגאל גואטה (ש"ס):

אתה מקים עוד תאגיד, נכון? תצטרך עובדים – אז בואו נקלוט את ה-200 האלה. גם
כך אומר איתן כבל שזה יהיה בכל מקרה.

היו"ר דוד ביטן:

לא נרמה אף אחד. אין מצב שיאחדו את שני הגופים עם כל העובדים שלהם, אין מצב
כזה, אין סרט כזה.

קריאה:

יש אנשים שעומדים לפרוש. אתה מוריד את האנשים שפורשים.

רפי יששכר:

יש מצב של שני הגופים ביחד.

היו"ר דוד ביטן:

אין מצב שכל העובדים משני הגופים ייקלטו ביחד לגוף אחד.

קריאה:

כמה עובדים יש?

היו"ר דוד ביטן:

חבר'ה, כולנו רוצים להיות נחמדים לאנשים.

קריאה:

לא ברור למה לא.

היו"ר דוד ביטן:

קולטים כמה שאפשר.

יגאל גואטה (ש"ס):

אתה הולך להקים עוד גוף חדש.

היו"ר דוד ביטן:

גוף חדש, אבל לא לקלוט את כל העובדים.

קריאה:

אבל יש רבים שרוצים לפרוש.

קריאה:

לעניות דעתי לא היה צריך לעשות את זה כי ידוע- - -

קריאה:

יש פה גם חברי אופוזיציה.

היו"ר דוד ביטן:

הם טובים רק בדיבורים.

קריאה:

למה? חבר הכנסת יונה- - -

היו"ר דוד ביטן:

אני הגשת את הצעת החוק לבטל את התאגיד ואז כל עובדי רשות השידור היו
נשארים. הם התנגדו ולא היה לזה רוב. אז מה עכשיו מספרים לכם סיפורים על מנת
להיות נחמדים פה.

את רוצה לשאול שאלה?

קארין אלהרר (יש עתיד):

כן, אני רוצה לשאול את משרד האוצר. אני מנסה להבין. המעבר הזה מהתאגיד
לחברת חדשות נפרדת, יש לו עלות תקציבית?

אסף וסרצוג:

כל עוד זה נשמר במסגרת החוק שיוגש לכנסת, במסגרת הכללים האלה, אז התשובה
היא לא.

קארין אלהרר (יש עתיד):

על מה ה-17 מיליון שקל?

אסף וסרצוג:

אין קשר בין השניים. 17 מיליון שקל זה על הארכה של שבועיים. זה לא קשור
להפרדה בין התאגידים. ברגע שאנחנו מאריכים יש לנו עלות הפעלה כפולה.

קארין אלהרר (יש עתיד):

רגע, אם בונים תאגיד ומוסיפים עובדים, זה דורש עוד כסף?

שלמה פילבר:

לא מוסיפים, מעבירים.

רפי יששכר:

אם יזרקו אותי לרחוב אז לא יידרשו עוד 17 מיליון שקל. אם אשאר לעבוד עוד
שבועיים זה יהיה 17 מיליון שקל, ישלמו לנו עוד משכורת.

קארין אלהרר (יש עתיד):

אתם אומרים שקולטים עוד עובדים מרשות השידור.

קריאה:

59 עובדים.

אסף וסרצוג:

בשביל לקלוט עובדים לא צריך לתקן את החוק.

קארין אלהרר (יש עתיד):

הבנתי. כמה כסף?

אסף וסרצוג:

הסיבה שאפשר היה לקלוט יותר עובדים, מה שכביכול אתמול הגיעו להסכמות עם
ההסתדרות, היא בגלל שמבטלים את מיקור החוץ בחדשות ובאקטואליה.

היו"ר דוד ביטן:

על זה דיברנו לפני כן. מה שאני אוהב אצל משרד האוצר, כל מה שאנחנו מדברים
הם עושים אחר-כך באיזשהו הסכם ולוקחים על זה אחריות. זה יפה...

אסף וסרצוג:

לא תהיה פריצה של המסגרת התקציבית.

שלמה פילבר:

זה לא נכון.

קארין אלהרר (יש עתיד):

איך?

אסף וסרצוג:

זה יבוא אולי על חשבון האיכות. שאלת מאיפה יכולה להגיע עוד קליטה של
עובדים. מאחר ובמסגרת תזכיר החוק מבטלים את מיקור החוץ באקטואליה, שהיה
למשך שנתיים, זה היה לפני שני תיקונים, זה בעצם מפנה מקור תקציבי שבאמצעותו
אפשר לקלוט עובדים.

שלמה פילבר:

זה היה רק לשנתיים. מה יקרה בשנה השלישית?

אסף וסרצוג:

זה חלק מן התקציב השוטף.

שלמה פילבר:

לא נכון.

קארין אלהרר (יש עתיד):

מיקור חוץ, אמרת, הוא לשנתיים. אתה מביא עובד לשנתיים?

אסף וסרצוג:

לא, להיפך.

היו"ר דוד ביטן:

אחר-כך רואים מי בסדר ומי לא בסדר.

קארין אלהרר (יש עתיד):

זה לא סופי.

אסף וסרצוג:

היום בחוק יש אפשרות לתאגיד החדשות לייצר תוכניות בענייני היום ואקטואליה
במיקור חוץ. מיקור חוץ היה למשך שנתיים. הרעיון היה שבתקופת ההקמה יהיה להם
קושי לגייס את כל כמות העובדים ולכן הם יתחילו בהתקשרויות ואז הם יוכלו
לעמוד על הרגליים. בתום השנתיים האלה אני מניח שהיה מגיע התאגיד ואומר:
עכשיו יש לי "חור" כי אני לא יכול לבצע את מיקור החוץ ואני צריך- - -

אסף וסרצוג:

היית נותן לו עוד כסף?

אסף וסרצוג:

אני לא יודע. הכסף קבוע בחוק. אין לנו שום נגיעה. הוא לא משתנה בתקציב
שנתי. במסגרת זו ניתן לגייס עובדים נוספים.

קארין אלהרר (יש עתיד):

אז מה אתם מספרים פה?

אסף וסרצוג:

הכסף קבוע בחוק. משרד האוצר לא שולט בכסף של תאגיד השידור, הוא קבוע בחוק,
אין לנו שום נגיעה. הוא לא משתנה בתקציב שנתי. נאמרים פה דברים. זה לא קשור
לאגרה, כן אגרה או לא אגרה, אין קשר בין השניים. לכן בתקציב אנחנו לא
נוגעים.

קארין אלהרר (יש עתיד):

למדתי בעל-פה את המשמעות.

אסף וסרצוג:

אני יודע שאת מכירה את הכול בעל-פה. במסגרת זו, כאשר מתפנה הכסף של מיקור
החוץ ניתן לגייס עובדים נוספים. זה חשבון פשוט. שאלו פה מאיפה יגיע יועץ
משפטי או דברים כאלה. זה יבוא על חשבון משהו שאפשר היה לעשות.

קריאה:

מיקור החוץ היה לשנתיים והוא היה לתקופת ההקמה, לא מתקציב שוטף.

יאיר טרצ'יצקי:

יהיו לתאגיד החדשות פחות תכנים עיתונאיים וציבוריים ובמקום זה יהיה ייעוץ
משפטי. לא הוסיפו לתאגיד הציבורי אף תפקיד של עיתונאי. הם היו במיקור חוץ
והעבירו אותם לתוך התאגיד. זה עדיין לא הוסיף עבודה לעיתונאים.

שלמה פילבר:

אשלים את מה ששכחו להגיד פה. למשרד התקשורת נשלחו הערות לתזכיר הזה על-ידי
ארגון העיתונאים, ששם כתוב המשפט הבא, אני לא יודע אם הוא נכון או לא כי
אני חי בערפל: "במיקור החוץ נקלטו 40 עיתונאים שהובטח להם שייכנסו לעבוד
בתאגיד". זאת אומרת, ה-40 הללו שהיו במיקור חוץ, במין דרך עוקפת כזאת, נתנו
להם להמשיך ולהיכנס לעבוד בתאגיד.

יאיר טרצ'יצקי:

העיתונאים המובילים- - -

אלדד קובלנץ:

זאת החובה שאנחנו קיבלנו.

שולי מועלם-רפאלי (הבית היהודי):

- - -

היו"ר דוד ביטן:

חברי הכנסת, עם כל הכבוד, אנחנו מדברים פה על חוק אחד ואתם שואלים על חוק
אחר? יש גבול לכמות השאלות שאפשר לשאול על חוק אחר. עניתם – עניתם, אפשרתי
להם עוד 10 דקות, אבל מספיק. ארצה לעבור להקראת הצעת החוק.

אביטל סומפולינסקי:

אתחיל בהערה כללית. אני רוצה לחזור למסגרת הדיון של הצעת החוק הזאת, שהליבה
שלה היא סעיף 2, על הדחייה של המועד לדיון עד 15 במאי. אם אני מבינה את
עמדת הממשלה, הבקשה לדחייה ל-15 במאי היא כדי שעד המועד הזה אפשר יהיה
להביא בפני הכנסת הצעת חוק חדשה, שמבקשת לשנות באופן מהותי את המבנה של
תאגיד השידור הציבורי, ושבמהלך התקופה הזאת גם אפשר יהיה להעביר את הצעת
החוק וגם להיערך לאותו שינוי מבנה.

אני רוצה לציין בהקשר הזה שלוחות הזמנים הם כאלה שהיום הוא 25 באפריל.
בנוסף אני מבינה שבהתאם לעמדת היועץ המשפטי לממשלה, כדי שיתנהל הליך ראוי
בתוך הממשלה יתבקש לוח זמנים של 21 ימים לשמיעת עמדות הציבור, מה שמביא
אותנו במקרה הטוב ל-1 במאי. כשם שצריך הליך ראוי בממשלה וטוב שעמדת היועץ
המשפטי לממשלה הייתה כזו, צריך גם הליך ראוי בכנסת. אני אומרת את זה כמובן
גם על דעתה של המשנה ליועץ המשפטי לכנסת, גברת אתי בנדלר, שכמובן תלווה את
הליכי הצעת החוק כאשר תונח על שולחן הכנסת, שלא ניתן יהיה לקיים הליך חקיקה
ראוי בפרק זמן כל-כך מצומצם של מספר ימים. זה בלי קשר לשאלות שכבר בשלב הזה
תזכיר החוק מעורר ברמה המהותית. הליך ראוי בפני הכנסת הוא כלל בסיסי. חברי
הכנסת צריכים להיערך, לקבל את הצעת החוק, להתייחס אליה, ללמוד אותה, גם
הייעוץ המשפטי של הכנסת צריך לעשות את זה, גם גורמי הציבור. הממשלה לקחה את
הזמן לעבוד על הצעת החוק, להתגבש בתוכה, לקבל את עמדות הציבור והיא מגיעה
לכנסת ברגע האחרון ומניחה שאפשר יהיה בתוך מספר ימים לסיים לדון על ההצעה.
אנחנו מבקשים להסב את תשומת הלב לכך שעלול להיווצר מצב שיהיה פה פגם בהליך
שירד לשורשו של החוק.

קריאה:

נלך לבג"ץ.

איתן כבל (המחנה הציוני):

דרך אגב, יש כאן מישהו מ"וו'ינט", כי הייתה טעות. היה כעת מבזק חדשות על כך
שיש צחנה באזור השרון. הצחנה היא באזור של הכנסת. צריך לתקן את הידיעה...

איילת נחמיאס ורבין (המחנה הציוני):

זה לא סותר.

היו"ר דוד ביטן:

בזמן האחרון היועץ המשפטי כל הזמן אומר שאין זמן.

נכון שבאמת אין מספיק זמן אבל גם בזמן שייוותר לנו לדעתי אפשר לחוקק את
החוק. זה שרוצים לדון 3-4 ימים על כל דבר, היו כבר מקרים בעולם שחוקקו
חוקים מהר מדי, אבל בואו לא ניכנס לזה כרגע. ביקשתי מן הממשלה – זה פותר את
הבעיה כפי שרציתי קודם – שב-4 במאי נביא את הצעת החוק לקריאה הראשונה. אותי
לא מעניין המדפיס הממשלתי ולא מעניין אותי כלום. אם תכנסו ישיבת ממשלה,
תאשרו את זה ואנחנו נתכנס ב-4 במאי, כל מה שהיועצת המשפטית אמרה- - -

אביטל סומפולינסקי:

זה משפר את לוחות הזמנים, בהחלט.

היו"ר דוד ביטן:

לא רק משפר. זה אומר שזה בסדר מבחינתך, כי אז אנחנו לא צריכים יומיים המתנה
ולא צריכים שום דבר.

איילת נחמיאס ורבין (המחנה הציוני):

זה מייד אחרי יום העצמאות.

היו"ר דוד ביטן:

אני מבקש מן הממשלה, לא יכול להיות שאתם תדונו במשך חודשים ותעבירו לנו את
זה מתוך ציפייה שבתוך יומיים נסיים את הדיונים, ועוד תגידו לנו שיש בעיה
במדפיס הממשלתי.

איתן כבל (המחנה הציוני):

באיזה נושא דנו כך?

איילת נחמיאס ורבין (המחנה הציוני):

בזה ובחוק ההסדרה.

עיסאווי פריג' (מרצ):

למה לא נקיים את ההצבעות כאן? אני לא מבין.

היו"ר דוד ביטן:

מייד אחרי יום העצמאות אני מבקש מן הממשלה להביא את הצעת החוק הזאת לאחר
דיון בממשלה ולאחר הדפסתו כדי שנוכל להניח את הצעת החוק ולכנס את המליאה
לקריאה הראשונה ב-4 במאי. בסדר? אני אעמוד על זה.

שולי מועלם-רפאלי (הבית היהודי):

אם הקריאה הראשונה תהיה ב-4 במאי, מתי ההכנה לקריאה השנייה והשלישית?

היו"ר דוד ביטן:

מבחינת לוחות זמנים זה בסדר.

אביטל סומפולינסקי:

צריך לראות מה יהיו הדיונים.

היו"ר דוד ביטן:

זה בסדר מבחינתכם, אני אומר.

אביטל סומפולינסקי:

זה משפר.

היו"ר דוד ביטן:

מה אתם רוצים, 3 חודשים לדיון על הצעת החוק הזאת?

אביטל סומפולינסקי:

אנחנו חושבים שאם ימשכו את זה עד יוני זה יאפשר לערוך דיון ממצה.

היו"ר דוד ביטן:

אבל משרד האוצר לא מסכים.

יגאל גואטה (ש"ס):

כדי להקים את התאגיד החדש של החדשות לא צריך לקנות את המחשב, לא צריך להביא
זה?

שולי מועלם-רפאלי (הבית היהודי):

אדוני המנכ"ל, אפשר שהתאגיד יעלה- - -

היו"ר דוד ביטן:

תנו לי לקיים את הישיבה.

איילת נחמיאס ורבין (המחנה הציוני):

היא שאלה שאלה הגיונית.

היו"ר דוד ביטן:

לא מעניין אותי מה יקרה. מספיק כבר. מה זה פה? תגידו לי. הכול בגלל שלא
דנים בחוק שלך? דנים בחוקים אחרים של ועדת הכלכלה. אני לא מבין את זה. כמה
פעמים אני אומר לכם, תשאלו, בסדר, אבל אל תגזימו.

איילת נחמיאס ורבין (המחנה הציוני):

אנחנו לא מגזימים. אנחנו בסדר גמור.

היו"ר דוד ביטן:

יש הבדל בין פגם שנופל לשורש העניין לבין זה שאתם לא יכולים אולי להספיק
במסגרת כוח האדם שברשותכם. אז תביאו עוד עורך-דין שיעבוד אתכם על העניין
הזה. זה לא פגם שנופל לשורשו של עניין.

אביטל סומפולינסקי:

הבעיה היא לא רק העבודה של הלשכה המשפטית של הכנסת. צריך גם לאפשר לחברי
הכנסת לערוך מספר דיונים.

היו"ר דוד ביטן:

אז אני משפר את לוח הזמנים. גברתי, אם אין לכם מספיק עורכי-דין שיעבדו
אתך- - -

שולי מועלם-רפאלי (הבית היהודי):

זה לא מה שהיא אמרה.

עיסאווי פריג' (מרצ):

תכבד את העמדה של היועצת המשפטית. אני לא מבין אותך.

שולי מועלם-רפאלי (הבית היהודי):

היועצת המשפטית המעולה של הוועדה- - -

עיסאווי פריג' (מרצ):

תן כבוד ליועצת המשפטית, לדברים שהיא אומרת. היא רוצה הליך דמוקרטי תקין.

היו"ר דוד ביטן:

אני אומר לך חד וחלק, אם אנחנו- - -

קריאות:

- - -

עיסאווי פריג' (מרצ):

אני מבקש שתיתן ליועצת המשפטית את הכבוד.

שולי מועלם-רפאלי (הבית היהודי):

אדוני היושב-ראש, אפשר לקרוא את הצעת החוק כדי שנוכל ללכת בזמן לוועדת
הכנסת?

עיסאווי פריג' (מרצ):

אתה לא נותן כבוד ליועצת המשפטית. אני מבקש לכתוב את זה. אני רוצה שהעמדה
של היועצת המשפטית תירשם בפרוטוקול. היא אמרה שהתהליך פוגע בשורש הליך
החקיקה.

שולי מועלם-רפאלי (הבית היהודי):

לא נכון, היא אמרה שהדיון משפר באופן ניכר את התהליך.

אביטל סומפולינסקי:

הדיון בהצעת החוק ב-4 במאי משפר באופן משמעותי את היכולת להיערך בכנסת. מה
יהיה בהליך החקיקה אנחנו לא יכולים לדעת, אבל אני אומרת שלא מדובר רק בזה
שהכנסת תחוקק את זה עד 15 במאי, כי ממה שאני מבינה, הממשלה מצפה מהכנסת
להיערך להשלמת הליכי החקיקה כמה ימים לפני 15 במאי כדי שאפשר יהיה- - -

עיסאווי פריג' (מרצ):

להערכתך יתקיים הליך חקיקה נכון בזמן הזה? אני שואל אותה.

היו"ר דוד ביטן:

היא אמרה מה שהיא אמרה. אם אתה לא מסכים – לך לבג"ץ.

אביטל סומפולינסקי:

ההנחה הייתה שהצעת החוק תונח על שולחן הכנסת רק ב-8 במאי. לגבי לוח הזמנים
הזה, ההערכה שלנו היא שבלוח הזמנים הזה לא ניתן יהיה לקיים הליך חקיקה
ראוי.

היו"ר דוד ביטן:

אמרתם שאתם לא תספיקו, היועצים המשפטיים. כוח אדם משפיע על הליך חקיקה?
נוסיף עוד שני עורכי-דין ותשלימו את זה.

אביטל סומפולינסקי:

זה לא כוח אדם. הליך חקיקה ראוי הוא גם הליך חקיקה שנותנים לחברי הכנסת- -
-

היו"ר דוד ביטן:

מי אמר לך שלא ניתן? אערוך דיונים במשך 24 שעות ביממה.

אביטל סומפולינסקי:

מרגע הנחת הצעת החוק על שולחן הכנסת חברי הכנסת יכולים ללמוד את הצעת החוק,
להבין אותה, ללבן אותה.

איתן כבל (המחנה הציוני):

אבל למה לך לקלקל לנו את הבג"ץ? כך יש סיכוי שבג"ץ יפסול את התהליך הזה.

היו"ר דוד ביטן:

- - - אז אני עניתי לך, עם כל הכבוד, אם חסרים עורכי-דין אז שיביאו
עורכי-דין. זה לא סיבה להגיד- - -

שולי מועלם-רפאלי (הבית היהודי):

חבר הכנסת ביטן, כדי שנוכל ללכת להצביע בוועדת הכנסת צריך לקרוא עכשיו את
הצעת החוק, שחברי כנסת יוכלו להציג את ההסתייגויות שלהם ואז נוכל להתחלק
בינינו.

ברוריה מנדלסון:

הצעת חוק השידור הציבורי הישראלי (תיקון מס' 7) (דחיית יום התחילה),
התשע"ז–2017

סעיף 1 – תיקון סעיף 80

  "בחוק השידור הציבורי הישראלי, התשע"ד-2014 (להלן – החוק העיקרי), בסעיף
  80(א), בהגדרה "הסכום הכולל", במקום פסקאות (1) ו-(2) יבוא:

  "(1) בשנת 2017 – 546.25 מיליון שקלים חדשים;

  (2) בשנת 2018 – 625 מיליון שקלים חדשים;"."

אביטל סומפולינסקי:

אם אני מבינה נכון, כפי שהצהירו נציגי משרד האוצר השינוי בסכומים האלה נובע
אך ורק בשל הדחייה. העלינו את זה גם בשיחה קודמת. סעיף 80(ה) מדבר על זה
שהסכום הכולל יתעדכן לראשונה ביום ג' בטבת התשע"ז, 1 בינואר 2017. למיטב
הבנתנו הסכומים האלה הם סכומים נומינליים של הסכום הכולל, אבל הם לא כוללים
את ההצמדה למדד של 1 בינואר 2017. אם נצמדים לשינוי טכני בלבד שנובע מן
הדחייה אז יש צורך גם לעדכן את הסכום הכולל, עם הצמדה ל-1 בינואר 2017.

אסף וסרצוג:

כפי שאת מבינה את זה, רק לתאריך 1 בינואר?

אביטל סומפולינסקי:

כתוב: "הסכום האמור יתעדכן לראשונה ביום ג' בטבת התשע"ז".

אסף וסרצוג:

אולי נשנה את זה ל-1 בינואר 2018 ואז נעשה את התיקון. יש מניעה לכך?

אביטל סומפולינסקי:

איזו הצדקה יש לא לעשות את ההצמדה לשנת 2017?

אסף וסרצוג:

כאשר בנו את זה ההנחה הייתה, כך אני מבין, גם המדד היה אפסי כך שזה לא
ישפיע, אבל מאחר ובנו את החוק כאשר התאגיד אמור היה לקום ב-2015 אז ההנחה
הייתה שבשנת 2017- - -

אביטל סומפולינסקי:

התיקון הזה הוא משנת 2016 ונקבע בסעיף 92 שהוא נכנס לתוקף באוקטובר 2016.

אסף וסרצוג:

תיכף נעשה את ההצמדה ואתן לכם את המספרים המדויקים, אין בעיה.

עיסאווי פריג' (מרצ):

לגבי התקציבים שאני רואה, בשנת 2017 – 546 מיליון ש"ח, בשנת 2018 – 625
מיליון ש"ח. התקציבים שאני רואה, מה לגבי התאגיד החדש?

אסף וסרצוג:

זה לא פה.

עיסאווי פריג' (מרצ):

אני רוצה הסבר ממשרד האוצר.

היו"ר דוד ביטן:

הסבירו את זה בהתחלה.

אסף וסרצוג:

החוק הזה תתייחסו אליו לצורך העניין כאילו אין את התזכיר השני. החוק הזה רק
מאריך את יום התחילה ולכן מעדכנים את התקציב. מכיוון שהתאגיד לא יתחיל
לפעול ב-30 באפריל אלא ב-15 במאי, זה אומר שהתקציב שלו צריך להיות מופחת
בשבועיים.

עיסאווי פריג' (מרצ):

התקציבים שמופיעים כאן, אם החוק החדש יעבור הם יושפעו? הם יהיו קטנים יותר?

אסף וסרצוג:

לא, הם לא ישתנו. הם יישארו כפי שהם בדיוק.

עיסאווי פריג' (מרצ):

אז לחוק החדש יתווסף תקציב חדש?

אסף וסרצוג:

לא. מן החוק החדש ייגזר תקציב החדשות. ייקחו את הסכום הכולל שיש לכל התאגיד
כפי שהוא היום ויגזרו ממנו את תקציב חטיבת החדשות.

עיסאווי פריג' (מרצ):

זה לא קשור לסכומים שמופיעים כאן?

אסף וסרצוג:

הוא בתוך הסכומים שמופיעים פה.

היו"ר דוד ביטן:

יש את החוק השני. אם הוא יעבור אז בוודאי יהיה תקציב לבקשות התקציב לתאגיד
הרגיל מתוך הסכומים האלה.

עיסאווי פריג' (מרצ):

אז יש סיכוי שיהיה שינוי גם בחוק הזה לגבי הסכומים?

אסף וסרצוג:

יהיה שינוי בסעיף הזה.

היו"ר דוד ביטן:

כרגע מתייחסים כאילו החוק השני לא עבר, ואז יתקנו את הסכומים.

עיסאווי פריג' (מרצ):

כאשר החוק החדש יעבור הסעיף הזה לגבי הסכומים יבוא לשינוי כאן?

היו"ר דוד ביטן:

כן, זה ישתנה.

אסף וסרצוג:

יהיה תקציב נפרד לתאגיד הזה ולתאגיד החדשות.

עיסאווי פריג' (מרצ):

מה תקציב החדשות בתאגיד החדש שאמור להיות?

אסף וסרצוג:

רוצים להיכנס לזה עכשיו?

עיסאווי פריג' (מרצ):

שנדע.

אסף וסרצוג:

כ-135 מיליון שקל.

עיסאווי פריג' (מרצ):

אז 135 מיליון שקל ירדו מהתקציב שמופיע כאן.

אסף וסרצוג:

נכון, וייכתבו בסעיף אחר לתאגיד החדשות.

עיסאווי פריג' (מרצ):

עם 135 מיליון שקל אמורים לנהל חדשות במדינת ישראל בשידור הציבורי,
בטלוויזיה וברדיו?

אסף וסרצוג:

אמת.

שולי מועלם-רפאלי (הבית היהודי):

תחנת רדיו אחת ותחנת טלוויזיה אחת?

היו"ר דוד ביטן:

יש למישהו הערות לסעיף הזה? לא. נעבור לסעיף השני.

ברוריה מנדלסון:

סעיף 2 – תיקון סעיף 92

  "בסעיף 92(א) לחוק העיקרי, במקום "ביום ד' באייר התשע"ז (30 באפריל
  2017)" יבוא "ביום י"ט באייר התשע"ז (15 במאי 2017)"."

יגאל גואטה (ש"ס):

הוא ממליץ שאנחנו נצביע על הצעת החוק אבל את התאריך תשאיר פתוח כי ממילא
הולכים להאריך את זה.

היו"ר דוד ביטן:

אני רוצה לשאול לגבי מועד התחילה. בדרך כלל זה עם הפרסום ברשומות. לא היה
לנו זמן לפרסם ברשומות ולכן אני מבקש שיהיה רשום שהמועד הוא ממועד אישור
החוק במליאה.

איתן כבל (המחנה הציוני):

אפשר להצביע כבר גם על מועדים אלטרנטיביים אחרים?

אביטל סומפולינסקי:

אני לא רוצה לכתוב תאריך כי אני לא יודעת מתי החוק יאושר. הרשומות התחייבו
לפרסם את החוק. אפשר להוסיף סעיף תחילה, שתחילתו של חוק זה ביום קבלתו
בכנסת.

היו"ר דוד ביטן:

מקובל? זה פותר את הבעיה.

אביטל סומפולינסקי:

ואם החוק לא יתקבל עד 30 באפריל? אם הוא יתקבל אחרי 30 באפריל? אני לא
יכולה לכתוב תאריך. אני לא יודעת באיזה יום החוק יתקבל בכנסת. זה יהיה סעיף
3.

אסף וסרצוג:

יכול להיווצר מצב היפותטי לפי מה שאת אומרת שהחוק לא יעבור עד 30 באפריל,
התאגיד יתחיל לשדר ואז הוא ייכנס לתוקף רטרואקטיבית, ואז מה? ואז הרשות
תשוב מהפירוק? זה לא יכול לקרות טכנית. אני מנסה להסביר את הבעיה הזאת.

היו"ר דוד ביטן:

מה אתה רוצה?

אסף וסרצוג:

בתחילה יש פירוק, הרשות יוצאת לפירוק, ונגמר, ואז התאגיד מתחיל לשדר. זה לא
מצב הפיך.

היו"ר דוד ביטן:

אם הכנסת לא מקבלת את זה עד 30 באפריל אז אין חוק. אנחנו נמשוך את הצעת
החוק, לא תהיה ברירה.

אביטל סומפולינסקי:

אם הכנסת לא מקבלת את החוק עד 30 באפריל אז התאגיד מתחיל לפעול.

אסף וסרצוג:

אז לא הבנתי מה הסעיף המוצע פותר.

היו"ר דוד ביטן:

הוא מתייחס לעניין הפרסום. אם בכנסת לא מצליחים להעביר את זה אז נמשוך את
הצעת החוק.

אביטל סומפולינסקי:

אם החוק שותק, לפי הפרשנות החוק נכנס לתוקף ביום פרסומו.

היו"ר דוד ביטן:

עכשיו נעבור להסבר להסתייגויות.

אני מציע שאם עד 30 באפריל לא נעביר את הצעת החוק אז הממשלה תמשוך את הצעת
החוק, אין לה ברירה. יש חוק אחר שנותן לתאגיד ב-30 באפריל לעלות לשידור.
אבל מצד שני, אם נעביר את החוק ולא יפרסמו ברשומות אז לא יהיה חוק, אז מה
עשינו? זה גם לא הגיוני. זה לא הגיוני וזה לא הגיוני.

אסף וסרצוג:

הנוסח הוא לעניין הפרסום ברשומות.

היו"ר דוד ביטן:

רק לעניין הפרסום ברשומות.

אביטל סומפולינסקי:

הכניסה לתוקף של החוק היא לא ביום הפרסום ברשומות אלא במועד הכי מוקדם
שאפשר להיות, וזה עם קבלת החוק בכנסת. אם הכנסת לא תקבל את החוק לפני 30
באפריל הבעיה היא לא מועד התחילה, מועד כניסת החוק לתוקף, אלא הבעיה היא מה
קורה ב-30 באפריל.

עיסאווי פריג' (מרצ):

אני מבקש להגיש הסתייגות ראשונה, לדחות את מועד התחילה ל-30 ביולי ולא ל-15
במאי.

היו"ר דוד ביטן:

יש הסכם ואנחנו פועלים לפי ההסכם הזה. אתה לא יכול להגיש עכשיו עוד
הסתייגויות. אין עכשיו פתיחה של ההסתייגויות. נתנו להם מועד.

אביטל סומפולינסקי:

אבל הוא עוד לא קרא אותן.

עיסאווי פריג' (מרצ):

בוודאי אני יכול להגיש הסתייגויות בעל-פה.

היו"ר דוד ביטן:

רק בכתב.

עיסאווי פריג' (מרצ):

יש תקנון.

אני מוסר שמרצ מצטרפת להסתייגויות של יש עתיד, של המחנה הציוני ושל אורלי
לוי אבקסיס.

(היו"ר שולי מועלם-רפאלי)

היו"ר שולי מועלם-רפאלי:

אנחנו מתחילים להתקדם. כל מה שהיה כאן קודם נגמר ואנחנו עוברים לנימוק
ההסתייגויות של חברי הכנסת: קארין אלהרר, אחריה עיסאווי פריג' ואיתן כבל.
חברת הכנסת קארין אלהרר, בבקשה.

קארין אלהרר (יש עתיד):

גברתי היועצת המשפטית. תודה גברתי יושבת-הראש. קודם כול, אני מבהירה
שההסתייגויות הן בשם כל סיעת יש עתיד. אנחנו מצטרפים גם להסתייגויות של
מרצ, של המחנה הציוני ושל חברת הכנסת לוי אבקסיס, והם מצטרפים אלינו, הם
יודיעו על כך.

היו"ר שולי מועלם-רפאלי:

יש לרשותך 20 דקות. יש שעתיים כדי לנמק את כל ההסתייגויות, כך נקבע פה.

קארין אלהרר (יש עתיד):

יש לי 47 הסתייגויות.

היו"ר שולי מועלם-רפאלי:

מצוין, אז יש לך 20 דקות לנמק אותן. את לא חייבת לנמק כל אחת, את יכולה
לנמק נימוק כללי.

קארין אלהרר (יש עתיד):

אם תפריעו לי לא אוכל לנמק.

היו"ר שולי מועלם-רפאלי:

אני לא אפריע לך. את גם מכירה אותי שלא אתן לאחרים להפריע. אני רק מגדירה,
יש לרשותך 20 דקות, אחר-כך 20 דקות לחבר הכנסת פריג' ו-20 דקות לחבר הכנסת
כבל. בבקשה.

קארין אלהרר (יש עתיד):

אעשה כמיטב יכולתי.

הסתייגות ראשונה, לפני סעיף 1, הוספת סעיף מטרה: "מטרת החוק למנוע הקמתה של
רשות שידור עצמאית".

הסתייגות שנייה, לפני סעיף 1, הוספת סעיף: "מטרת החוק להטיל מורא על ערוצי
התקשורת בישראל".

הסתייגות שלישית, להוסיף סעיף מטרה לפני סעיף 1: "מטרת החוק להביא לפיטורי
אלדד קובלנץ וגיל עומר מהשידור הציבורי".

הסתייגות רביעית, שוב סעיף מטרה: "מטרת החוק לבזבז את כספי המסים אותם
משלמים אזרחי מדינת ישראל".

הסתייגות חמישית, עוד הוספת סעיף מטרה: "מטרת החוק לייצר רושם שלילי על
נבחרי הציבור".

סעיף מטרה נוסף: "מטרת החוק להסיח את תשומת הלב הציבורית מנושאים אקטואליים
חשובים".

סעיף מטרה נוסף: "מטרת החוק להסדיר פעם נוספת ללא סיבה נראית לעין נושא
שהוסדר בקיץ 2014".

סעיף מטרה נוסף: "מטרת החוק לגרום לשותפות הקואליציונית להצביע כנגד צו
מצפונן".

סעיף מטרה נוסף: "מטרת החוק להמשיך בהליך ביטול החוקים הטובים שעברו בממשלה
הקודמת".

וסעיף מטרה אחרון: "מטרת החוק לייצר שליטה של הממשלה על ערוצי התקשורת".

אני רוצה להסביר. כפי שקראו לזה הבוקר, יש "אורנים" קטן ויש "אורנים" גדול.
אנחנו כאילו מתעסקים עכשיו בפרוצדורה, ב"אורנים" הקטן: מה בסך הכול עושים
כאן? אנחנו רק דוחים את יישום החוק. אבל זה לא נכון. עלה כאן בדיון, שהחל
ב-16:15 ונמשך כבר כמעט 6 שעות, אנחנו יושבים כאן ומקשקשים ומדברים.
התשובות שקיבלנו לא ראויות, ויותר מזה, הן לא נותנות תשובה. התשובה האמיתית
היא שממשלת ישראל לא רוצה את חוק השידור הציבורי. התשובה האמיתית היא
שממשלת ישראל רוצה תקשורת מגויסת. לכן מצאנו לנכון להוסיף את כל סעיפי
המטרה האלה. בואו נקרא לילד בשמו, בואו נפסיק להסתתר מאחורי כל התירוצים
האלה. במיוחד נכון הדבר שלא מצאתי ולו חצי סיבה לפיטוריו של ברוך שי, מנהל
חטיבת החדשות.

הסתייגות מספר 11 – לבטל את סעיף 1(1) לחוק המוצע.

הסתייגות מספר 12 – לבטל את סעיף 1(2) לחוק המוצע.

לחילופין, בסעיף 1(1), במקום "תקציב של 546.25 מיליון ש"ח לשנת 2017" יבוא
"תקציב של 538.25 מיליון ש"ח לשנת 2017".

אני רוצה להסביר. זה הורדה של 8 מיליון ש"ח. הסכום שמוצע לחטיבת החדשות,
אחרי כל ההורדות והקיזוזים, בינינו, זה לא באמת סכום שאפשר לנהל אתו חטיבת
חדשות. מה, אתם רציניים? 135 מיליון ש"ח לחטיבת חדשות?

עיסאווי פריג' (מרצ):

מה התקציב של חדשות 2?

אסף וסרצוג:

חטיבת החדשות של ערוץ 2 ושל ערוץ 10 תקציבה פחות מ-100 מיליון שקל.

קריאה:

זה 90 מיליון שקל, אבל בלי הרדיו, בלי רשת ב'.

קריאה:

תקציב החדשות הוא גדול למדי יחסית.

קארין אלהרר (יש עתיד):

הסתייגות מספר 14 – בסעיף 1(2), לחילופין, שוב הורדתי 9 מיליון ש"ח מאותם
נימוקים בדיוק.

הסתייגות מספר 15 – בסוף סעיף 1 יבוא: "כל עוד אין הדבר דורש שינוי בתקציב
המדינה".

הסתייגות מספר 16 – בסוף סעיף 1 יבוא: "כל עוד יפורסם מאלו סעיפי תקציב
נלקחה התוספת".

הסתייגות מספר 18 – בסוף סעיף 1 יבוא: "כל עוד ועדת הכספים אישרה את ההעברה
התקציבית ברוב מיוחד של שני-שליש מחברי הוועדה".

היו"ר שולי מועלם-רפאלי:

מה הרציונל?

קארין אלהרר (יש עתיד):

נמאס לי שכל פעם הממשלה באה ואומרת: ככה קבעתי. כל הזמן אומרים לנו, וגברתי
היושבת-בראש, במיוחד מסיעתך: "הכנסת היא הריבון". נכון? איפה הכנסת פה
בתהליך הזה? בא שר התקשורת המזדמן, אומר: "לא בא לי" ואז כולנו עובדים
אצלו. זה מה שקרה. "לא בא לי". אפילו את הבן שלי בן ה-4 גמלתי מה-"לא בא
לי". אז זה דבר נוסף.

הסתייגות מספר 19 – "על מנת לאשר תוספות תקציביות נוספות לאלו המצוינות
בסעיף זה יש לערוך משאל-עם. תוספת תאושר רק ברוב"- - -

(היו"ר דוד ביטן)

היו"ר דוד ביטן:

אני כבר אומר לכם שאגיש טענת נושא חדש על חלק מן ההסתייגויות, יהיה דיון
בוועדת הכנסת ונחזור לכאן.

קארין אלהרר (יש עתיד):

עוד דבר, גם הסתייגויות שלא אקרא יהיה לי עליהן זמן דיבור במליאה?

אביטל סומפולינסקי:

כל עוד לא התקבלה ההסתייגות.

היו"ר דוד ביטן:

אל תקריאי. תדברי באופן כללי. את לא צריכה להקריא אחת-אחת.

קארין אלהרר (יש עתיד):

אגיד באופן כללי. השם האמיתי של החוק הזה צריך להיות "מה שווה התאגיד אם לא
נשלוט בו?" זה השם.

עיסאווי פריג' (מרצ):

נכון, נפל להם, ברח להם מבין הידיים.

היו"ר דוד ביטן:

דווקא הסתייגות נחמדה.

איתן כבל (המחנה הציוני):

עלה לי רעיון להסתייגות, שאת ה-17 מיליון שקל של הדחייה נביא לקובלנץ ולגיל
עומר, נדיח אותם, הם ילכו. זה יהיה פיצוי נאות והכול יהיה בסדר, פתאום הכול
יהיה טוב...

קארין אלהרר (יש עתיד):

לברוך שי...

איתן ברושי (המחנה הציוני):

לברוך שי זה ה-17 מיליון שקל הנותרים בשל הדחייה של השבועיים הנוספים...

קארין אלהרר (יש עתיד):

הגשתי את כל ההסתייגויות. אני רוצה לומר רק שני משפטים. גם מהדברים שנאמרו
כאן היום, אני אומרת לכם, אנחנו מכלים את זמננו. מי שצריך לקבוע באמת זה
הכנסת, שהיא הריבון. לא ראש הממשלה. כי ראש הממשלה מאחורי העניין.

עיסאווי פריג' (מרצ):

נשארה כנסת בעידן ביבי?

קארין אלהרר (יש עתיד):

צחי הנגבי הוא השר. איפה השר? בחוץ לארץ.

רן שטרית:

הנסיעה נקבעה מראש.

עיסאווי פריג' (מרצ):

אירוע מכונן כזה ושר התקשורת נמצא בחוץ לארץ? אני לא מבין איך זה.

רן שטרית:

הוא נסע ליומיים. לתזכיר הגדול הוא יגיע.

קארין אלהרר (יש עתיד):

הוא ידע על זה מראש.

איתן כבל (המחנה הציוני):

זה נסיעה בענייני התאגיד...

יעקב אשר (יהדות התורה):

מה אתה רוצה, שידחה גם את הטיסה? לא מספיק שדוחים את פתיחת השידורים?

קארין אלהרר (יש עתיד):

אני לא חושבת שצריך להפריד בין חטיבת החדשות לתאגיד כולו.

היו"ר דוד ביטן:

אבל זה לא בחוק הזה.

קארין אלהרר (יש עתיד):

הוספתי את זה. זה הסתייגות.

היו"ר דוד ביטן:

אחר-כך אגיד שזה נושא חדש.

קארין אלהרר (יש עתיד):

אני מבינה הכול.

איתן כבל (המחנה הציוני):

שכל אחד יעשה את עבודתו, זה מה שהיא אומרת.

קארין אלהרר (יש עתיד):

אני יותר מדי מבינה שהאירוע המכונן הזה הוא עלא פאדי, לא יקרה כלום, סתם,
ריק, "אין כלום כי לא יהיה כלום", לא יהיה.

יעקב אשר (יהדות התורה):

זה הסתייגות או קביעה?

קארין אלהרר (יש עתיד):

אני אומרת לך מניסיון של שנתיים, אנחנו נתכנס פה עוד ועוד ועוד ולא יקרה
כלום.

אמרתי מה שיש לי להגיד.

עיסאווי פריג' (מרצ):

מרצ מצטרפת להסתייגויות של יש עתיד, המחנה הציוני וחברת הכנסת אורלי לוי
אבקסיס.

נמשיך במערכון "ארץ נהדרת" שאתם כופים עלינו.

אסתפק בהקראת ההסתייגויות, על-פי התקנון.

לסעיף 1 ברישה יתווסף, לאחר המילה "חדשים", "שייגבו מן הציבור בדרך של
העלאת מסים או קיצוץ במשרדי הממשלה החברתיים".

לסעיף 1 ברישה יתווסף, לאחר המילה "חדשים", "לאחר שיוסבר לאזרחים משלמי
המסים מדוע חל עיכוב בתחילת השידורים".

לסעיף 1 יתווסף, לאחר המילה "חדשים", "רק לאחר שיוסבר על מה הוצע הכסף
מתחילת השנה".

לסעיף 1 בסיפה יתווסף, לאחר "625 מיליון שקלים חדשים", "שייגבו מן הציבור
בדרך של העלת מסים או קיצוץ במשרדי הממשלה החברתיים".

לסעיף 1 בסיפה יתווסף, לאחר "625 מיליון שקלים חדשים", "רק אם יובטחו
שידורי החדשות בתאגיד החדש".

לסעיף 1 בסיפה יתווסף: "הסכומים יובטחו רק באישור ועדת הכלכלה".

לסעיף 1 בסיפה יתווסף: "רק אם יובטחו ויוסדרו עתידם המקצועי או פיצוי הולם
של כל עובדי רשות השידור מגיל 40".

לסעיף 1 יתווסף: "רק אם יכלול התייחסות מפורשת לחדשות בערבית בטלוויזיה
וברדיו".

לסעיף 2 יתווסף: "דחייה שהינה סופית ואחרונה בהחלט".

לסעיף 2 יתווסף: "שידור ציבורי המחויב לאזרח ואינו כפוף לשיקולים פוליטיים
ולחצים שלטוניים".

לסעיף 2 יתווסף: "רק אם יובטח ייצוג הולם של עובדים ערבים".

במקום "15 במאי 2017" יבוא "30 ביולי 2017".

אני מגיש את ההסתייגויות בשם מרצ.

(היו"ר יואב קיש)

אביטל סומפולינסקי:

לא הערתי קודם, חברת הכנסת קארין אלהרר, באחת מן ההסתייגויות שלכם אתם
מבקשים לבטל את סעיף 2. לפי תקנון הכנסת אי אפשר להגיש הסתייגות שבעצם
מאיינת את החוק. אם לא תהיה דחייה זה בעצם המשמעות של החוק.

קארין אלהרר (יש עתיד):

נוריד את ההסתייגות הזאת.

היו"ר יואב קיש:

חבר הכנסת איתן כבל יצא לרגע.

אסף וסרצוג:

לגבי "30 ביולי"- - -

אביטל סומפולינסקי:

ההערה שאתה הולך להגיד רלוונטית גם להסתייגויות של"יש עתיד", שגם שם יש לא
מעט הסתייגויות לגבי המועד.

אסף וסרצוג:

רק ההסתייגויות הספציפיות האלה. אלה הסתייגויות תקציביות.

היו"ר יואב קיש:

גם את ההסתייגות שלי הורדתי בגלל זה. ברור שללא הסכמת משרד האוצר אי אפשר.

אסף וסרצוג:

הם העלו את ההסתייגויות כאופוזיציה אז אני חייב להתייחס.

קארין אלהרר (יש עתיד):

אבל ההסתייגויות שלי היו על הפחתות.

אסף וסרצוג:

היא מתייחסת לבקשה של חבר הכנסת פריג'.

היו"ר יואב קיש:

נאמר. נעבור להסתייגויות של סיעת המחנה הציוני. איתן כבל, בבקשה.

איתן כבל (המחנה הציוני):

הסתייגויות סיעת המחנה הציוני להצעת חוק השידור הציבורי הישראלי (תיקון מס'
7), התשע"ז-2017.

לסעיף 1 ­–

א) הסעיף יימחק.

ב) במקום פסקה (1) יבוא: "1(1) בשנת 2017 – 625 מיליון שקלים חדשים;".

ג) במקום פסקה (2) יבוא: "1(2) בשנת 2018 – 626.6 מיליון שקלים חדשים;".

ד) במקום פסקה (1) יבוא: "1(1) בשנת 2017 – 700 מיליון שקלים חדשים;".

ה) במקום פסקה (2) יבוא: "1(2) בשנת 2018 – 650 מיליון שקלים חדשים;".

ו) הוספת סעיף 1(3): "בשנת 2019 – 800 מיליון שקלים חדשים;".

לסעיף 2 –

א) תיקון סעיף 92 – יימחק.

אביטל סומפולינסקי:

כפי שאמרתי קודם, גם את ההסתייגות הזאת לא ניתן להגיש כי היא מאיינת את
החוק.

איתן כבל (המחנה הציוני):

בסדר.

ב) בסעיף 92(א) לחוק העיקרי, במקום "י"ט באייר התשע"ז (15 במאי 2017)" יבוא
"ביום ד' באייר התשע"ז (30 באפריל 2017)".

ג) בסעיף 92(א) לחוק העיקרי, במקום "י"ט באייר התשע"ז (15 במאי 2017)" יבוא
"ביום כ"ט בניסן התשע"ז (25 באפריל 2017)".

ד) בסעיף 92(א) לחוק העיקרי, במקום "י"ט באייר התשע"ז (15 במאי 2017)" יבוא
"ביום ל' בניסן התשע"ז (26 באפריל 2017)".

ה) בסעיף 92(א) לחוק העיקרי, במקום "י"ט באייר התשע"ז (15 במאי 2017)" יבוא
"התאגיד יתחיל תיכף ומיד!".

ו) בסעיף 92(א) לחוק העיקרי, במקום "י"ט באייר התשע"ז (15 במאי 2017)" יבוא
"ביום א' באייר התשע"ז (27 באפריל 2017).

ז) לאחר המילה "במקום", המילה "ביום" תימחק.

ח) לאחר המילה "יבוא" המילה "ביום" תימחק.

3) הוספת סעיף 3 – הוספת סעיף 56א: "כלל עובדי התאגיד יישארו בתפקידם ולא
יפוטרו בגלל גחמה של ראש הממשלה".

4) הוספת סעיף 4 – הוספת סעיף 56ב: "עובדי התאגיד ורשות השידור לא יפוטרו
בגלל גחמות הממשלה, וימשיכו להיות מועסקים במי מהגופים הללו".

(היו"ר דוד ביטן)

5) הוספת סעיף 5 – הוספת סעיף 56ג: "בכל מצב, יינתן פתרון תעסוקתי מלא
וראוי, בחוק, לכל עובדי ארגוני השידור, עד האחרון, מהרשות ומהתאגיד".

6) הוספת סעיף 6 – הוספת סעיף 56ד: "לא ייכנס לתוקף כל הסדר אם לא תיקבע
בחוק זה תעסוקה ראויה לכל עובדי הרשות והתאגיד המעוניינים בכך".

7) הוספת סעיף 7 – הוספת סעיף 56ה: "לא תותר פעילות גוף שידור ציבורי
כלשהי, בטרם ייחתם בגוף הסכם עבודה קיבוצי כדת וכדין, תוצאת משא ומתן עם
הארגונים היציגים של העובדים".

8) הוספת סעיף 8 – הוספת סעיף 56ו: "אי הוודאות המקצועית של עובדי התאגיד
ורשות השידור תסתיים ותימצא לכל המעוניין עבודה".

9) הוספת סעיף 9 – הוספת סעיף 2א: "הגוף הציבורי שיוקם יהיה גוף עצמאי,
שיביא לאזרחי ואזרחיות ישראל עיתונות חופשית ומקצועית".

10) הוספת סעיף 10 – הוספת סעיף 2ב: "מבנה תאגיד השידור הציבורי יישאר
במתכונתו הנוכחית לפי החוק העיקרי, כולל שידורי החדשות, אקטואליה וענייני
היום".

11) הוספת סעיף 11 – הוספת סעיף 2ג: "חטיבת החדשות של התאגיד תפעל ולא
תפורק בהתאם לגחמותיו של ראש הממשלה".

12) הוספת סעיף 12 – הוספת סעיף 2ד: "מנהלי התאגיד ימונו בהליך תקין על ידי
ועדת איתור ולא לפי שיקוליו הפרסונליים של ראש הממשלה".

13) הוספת סעיף 13 – הוספת סעיף 1א: מטרת החוק:

  1. "חברת החדשות של ביבי".

  2. "החוק לרמיסת עובדי רשות השידור ותאגיד 'כאן'".

  3. "החוק לביטול העיתונות החופשית".

  4. "החוק הלא החלטי של הממשלה".

  5. "חוק הבזבזנות הגדול במדינה".

  6. "החוק לייסוד משטר דיקטטורי בישראל".

  7. "החוק לביטול חופש הביטוי בישראל".

  8. "החוק שבא לסגור חשבונות אישיים של נתניהו".

  9. "החוק לרמיסת הדמוקרטיה בישראל".

  10. "החוק להפיכת מדינת ישראל למדינה טוטליטרית".

  11. "חוק האובססיה של נתניהו".

  12. "החוק להגחכת השידור הציבורי".

  13. "החוק לשליטת נתניהו באמצעי התקשורת".

  14. "חוק הדחיה הבלתי נגמרת".

15. "חוק העיתונות הפרטית של נתניהו".

אחרי כל שורה אפשר להגיד "דיינו"...

מי כתב את זה? זה נחמד.

14) הוספת סעיף 14 – הוספת סעיף 131א:

"בחוק התקשורת (בזק ושידורים), התשמ"ב-1982, בסעיף 1 –

(1) אחרי ההגדרה "בעל רישיון לשידורי כבלים" יבוא:

  ""בעל רישיון לשידורי לוויין" – מי שקיבל רישיון לשדר שידורי טלוויזיה
  באמצעות לוויין לפי פרק ב'2;";

(2) בהגדרה "בעל רישיון לשידורים", המילים "לפי פרק ב'2" – יימחקו;

(3) אחרי ההגדרה "בעל רישיון לשידורים" יבוא:

  ""בעל רישיון לשידורים מסחריים" – בעל רישיון לשידורים, וכן מורשה
  לשידורים כהגדרתו בחוק השידורים המסחריים הניתנים לציבור;";

(4) אחרי ההגדרה "היתר כללי: יבוא:

  ""המועצה" – המועצה לשידורים מסחריים שמונתה לפי פרק ב'3;";

(5) אחרי ההגדרה "הפקודה" יבוא:

  ""הרשות" – הרשות לשידורים מסחריים שהוקמה לפי פרק ב'3;";

(6) אחרי ההגדרה "הפקודה" יבוא:

  ""ועדת הכלכלה" – ועדת הכלכלה של הכנסת;";

(7) אחרי ההגדרה "חוק החברות" יבוא:

  ""חוק השידורים המסחריים הניתנים לציבור" – חוק השידורים המסחריים
  הניתנים לציבור, התש"ן-1990;

  "חקיקת התקשורת" – חוק זה וחוק השידורים המסחריים הניתנים לציבור;

  "יושב-ראש המועצה" – יושב-ראש המועצה ומנהל הרשות שמונה לפי פרק ב'3;

  "כללי המועצה" – כללי המועצה או הרשות, לפי העניין, שהותקנו לפי הוראות
  חוק זה;";

(8) אחרי ההגדרה (פעולת בזק" יבוא:

  ""קרוב" – בן זוג לרבות ידוע בציבור, הורה, הורי הורה, ילד וילדו של ילד,
  אח, ובן זוג של כל אחד מאלה;";

(9) אחרי ההגדרה "שידורים" יבוא:

  ""שידורים מסחריים" – שידורים, וכן שידורים כהגדרתם בחוק השידורים
  המסחריים הניתנים לציבור;".

אני מדלג הלאה.

45) הוספת סעיף 21 – תיקון סעיף 3: "לאחר המילה "הציבורי" יבוא "שלא ייגמר
לעולם".

46) הוספת סעיף 22 – תיקון סעיף 4: "לאחר המילה "הציבורי" יבוא "שלא ייגמר
לעולם".

47) הוספת סעיף 23 – תיקון סעיף 5: "לאחר המילה "הציבורי" יבוא "שלא ייגמר
לעולם".

48) הוספת סעיף 24 – תיקון סעיף 6: "לאחר המילה "מבוקר" יבוא "ונהדר".

49) הוספת סעיף 25 – תיקון סעיף 7(א): "לאחר המילה "הציבורי" יבוא "שלא
ייגמר לעולם".

50) הוספת סעיף 26 – תיקון סעיף 8: לאחר המילים "שירות ציבורי" יבוא
"ואיכותי".

51) הוספת סעיף 27 – תיקון סעיף 9: לאחר המילים "ובהם לפחות שש נשים
ולפחות" ובמקום המילה "חבר אחד" יבואו המילים "שלושה חברים".

52) הוספת סעיף 28 – תיקון סעיף 10: במקום המילים "חמש שנים" יבואו המילים
"עשר שנים".

53) הוספת סעיף 29 – תיקון סעיף 11: הוספת פסקה (15): "למנוע את התערבות
הממשלה או מי מטעמה במינוי של עובדי תאגיד השידור הישראלי והתכנים המשודרים
על ידו".

54) הוספת סעיף 30 – תיקון סעיף 13(א): במקום המילים "31 במרס בכל שנה"
יבואו המילים "1 לינואר בכל שנה".

55) הוספת סעיף 31 – סעיף 13(ג) יימחק.

56) הוספת סעיף 32 – תיקון סעיף 19(ב): במקום המילים "רוב" יבואו המילים
"שני שליש".

57) הוספת סעיף 33 – תיקון סעיף 28(ב): לאחר המילים "רשאית הממשלה" יבואו
המילים "באישור ועדת הכלכלה של הכנסת".

58) הוספת סעיף 34 – תיקון סעיף 29(ד): לאחר המילים "בזכות למנות מנהל או
בזכות הצבעה" יבוא "כמו כן, לא ימונה לוועדת האיתור ולא יכהן בה מי שיש לו
זיקה אישית או עסקית לשר משרי הממשלה, מי שעוסק בפעילות בפוליטית או
בפעילות מפלגתית או מי שעסק בפעילות פוליטית או בפעילות מפלגתית בחמש השנים
שקדמו למועד הצגת המועמדות; לעניין זה, לא יראו השתתפות בהפגנה או בכינוס
בעל אופי פוליטי או הבעת עמדה פומבית בעניינים פוליטיים, כשלעצמן כפעילות
פוליטית.

59) הוספת סעיף 35 – תיקון סעיף 40(א): לאחר המילים "כהונה אחת נוספת,
בלבד" יבואו המילים "ולא יהיה ניתן לפטרו משיקולים פוליטיים או שיקולים
אחרים שאינם רלוונטיים לכישוריו ואיכות עבודתו כמנהל כללי".

60) הוספת סעיף 36 – תיקון סעיף 47(א): הוספת סעיף (א)1: "חטיבת החדשות
תהיה חלק בלתי נפרד מתאגיד השידור הישראלי ולא תהא ניתנת להפרדה ממנו,
בחקיקה או בכל דרך אחרת".

61) שינוי שם החוק ­– במקום "הצעת חוק השידור הציבורי הישראלי (תיקון מס' 7)
(דחיית יום התחילה)" יבוא: "הצעת חוק השידור הציבורי הישראלי (תיקון מס' 7)
(המשך עליית התאגיד הציבורי לאוויר כמתוכנן)".

אביטל סומפולינסקי:

לפי תקנון הכנסת לא ניתן להגיש הסתייגות לשינוי שם של הצעת חוק.

איתן כבל (המחנה הציוני):

בסדר, מה זה משנה, לא היה להם מה להגיד אז כתבו את זה.

עכשיו בואו נראה לְמה אני חוזר. אני מזכיר לך ש"עוד חוזר הניגון שזנחת
לשווא"...

אלה ההסתייגויות שקראנו וההסתייגויות שאנחנו מגישים. אנחנו מצטרפים לכל
ההסתייגויות הנוספות של הסיעות האחרות, כולל אורלי לוי אבקסיס, שהיא לא
סיעה.

זה כמובן לא קשור אחר-כך למה ש- - -.

יוסי יונה (המחנה הציוני):

אורלי לוי אבקסיס לא הגישה ביחד עם מרצ?

היו"ר דוד ביטן:

את ההסתייגויות של אורלי לוי אבקסיס גם צריך לצרף.

יואב קיש (הליכוד):

למה צריך להקריא אותן?

היו"ר דוד ביטן:

רק להציג בכמה מילים.

אביטל סומפולינסקי:

אני רוצה לסייג, שכל הסיפה, ההצעה לתיקון שם הצעת החוק, זה לא קשור לנושא
חדש. אי אפשר להגיש את זה כהסתייגות. יש פה הסתייגויות גם על התקציב וגם על
המועד.

היו"ר דוד ביטן:

אני מבקש לטעון טענת נושא חדש על חלק מן ההסתייגויות. ההסתייגויות שמבקשות
לתקן או להוסיף סעיפים בחוק השידור הציבורי שאינם סעיף 80 או סעיף 92 לא
קשורות להצעת החוק ומהוות נושא חדש. אני מבקש לכנס את ועדת הכנסת לדיון על
טענת נושא חדש.

יואב קיש (הליכוד):

בעוד חצי שעה תתכנס ועדת הכנסת, בשעה 23:25, בחדר ועדת העבודה, הרווחה
והבריאות. נוציא הודעה לכולם.

אביטל סומפולינסקי:

אפשר להצביע על כל ההסתייגויות.

היו"ר דוד ביטן:

נצביע על כל אלה שהן לא נושא חדש.

(הישיבה נפסקה בשעה 23:00 ונתחדשה בשעה 23:07.)

היו"ר דוד ביטן:

נצביע עכשיו על כל ההסתייגויות שלא אמרנו עליהן שהן נושא חדש. אחרי שוועדת
הכנסת תתכנס נצביע על ההמשך.

עידית חנוכה:

נודיע לפרוטוקול שחבר הכנסת נגוסה מצביע במקום חברת הכנסת נורית קורן.

אביטל סומפולינסקי:

ההסתייגות של המחנה הציוני, הסתייגויות 1-6 לסעיף 1, ובסעיף 2 הסתייגויות
2-8, והוספת סעיף מטרה – 15 הצעות להוספת סעיף מטרה.

היו"ר דוד ביטן:

מי בעד ההסתייגויות של המחנה הציוני כפי שפירטה היועצת המשפטית, כאשר הן לא
כוללות את הנושאים החדשים? ירים את ידו. מי נגד? מי נמנע?

הצבעה

בעד – 3

נגד – 6

נמנעים – אין

ההצעות של סיעת המחנה הציוני לא נתקבלו.

היו"ר דוד ביטן:

ההצעות של המחנה הציוני לא נתקבלו והפכו להסתייגויות.

אביטל סומפולינסקי:

12 ההסתייגויות של מרצ למיטב הבנתי לא כוללות נושא חדש.

היו"ר דוד ביטן:

מי בעד ההסתייגויות של מרצ? מי נגד? מי נמנע?

הצבעה

בעד – 3

נגד – 6

נמנעים – אין

ההצעות של סיעת מרצ לא נתקבלו.

איילת נחמיאס ורבין (המחנה הציוני):

מי בעד השידור הציבורי? מי נגד השידור הציבורי?

היו"ר דוד ביטן:

ההצעות של מרצ לא נתקבלו ויהפכו להסתייגויות.

אביטל סומפולינסקי:

בהסתייגויות של יש עתיד אפשר להצביע עכשיו על הסתייגויות 1-20 ואז על
הסתייגויות 22-24. כל היתר נטענה לגביהן טענת נושא חדש.

היו"ר דוד ביטן:

מי בעד ההסתייגויות של יש עתיד, אלה שצוינו על-ידי היועצת המשפטית? מי נגד?
מי נמנע?

הצבעה

בעד – 3

נגד – 6

נמנעים – אין

ההצעות של סיעת יש עתיד לא נתקבלו.

איילת נחמיאס ורבין (המחנה הציוני):

מי בעד השידור הציבורי? מי נגד השידור הציבורי?

היו"ר דוד ביטן:

ההצעות של יש עתיד לא נתקבלו ויהפכו להסתייגויות.

אביטל סומפולינסקי:

בהצעות של חברת הכנסת אורלי לוי אבקסיס אפשר להצביע על ההצעה לתיקון סעיף 1
ועל כל ההצעות החלופיות לתיקון מספר בסעיף 2. לגבי כל יתר הסעיפים נטענה
טענת נושא חדש.

היו"ר דוד ביטן:

מי בעד ההסתייגויות של חברת הכנסת אורלי לוי אבקסיס כפי שציינה היועצת
המשפטית? מי נגד? מי נמנע?

הצבעה

בעד – 3

נגד – 6

נמנעים – אין

ההצעות של חברת הכנסת אורלי לוי אבקסיס לא נתקבלו.

איילת נחמיאס ורבין (המחנה הציוני):

מי בעד השידור הציבורי? מי נגד השידור הציבורי?

היו"ר דוד ביטן:

ההצעות של אורלי לוי אבקסיס לא נתקבלו ויהפכו להסתייגויות.

אם אנחנו מקבלים את טענת נושא חדש אז בעצם נותר לנו רק להצביע על הצעת
החוק.

נתכנס כאן שוב אחרי ישיבת ועדת הכנסת.

(הישיבה נפסקה בשעה 23:15 ונתחדשה בשעה 23:35.)

היו"ר דוד ביטן:

אני מחדש את ישיבת הוועדה. חוק השידור הציבורי (תיקון מס' 7) (דחיית יום
התחילה), התשע"ז-2017. לגבי סעיף 1, יש תשובה ממשרד האוצר לגבי הבקשה של
היועצת המשפטית?

אסף וסרצוג:

כן, גם בגלל שהמדד שלילי וגם בגלל שהחוק נדחה אז מתכונת ההצמדה לא
רלוונטית. אנחנו מבקשים שההצמדה למדד תחול מ-1 בינואר 2018 ולא מ-1 בינואר
2017. זה פשוט נכון יותר.

אביטל סומפולינסקי:

נשנה את סעיף 80 ונכתוב: "הצמדה ל-1 בינואר 2018".

היו"ר דוד ביטן:

מי בעד סעיף 1, כולל התיקון שהיועצת המשפטית ציינה? מי נגד? מי נמנע?

הצבעה

בעד – 8

נגד – 3

נמנעים – אין

סעיף 1, עם התיקון שהוכנס בו, נתקבל.

היו"ר דוד ביטן:

הסעיף נתקבל.

נצביע על סעיף 2 שאין בו תיקונים. מי בעד? מי נגד? מי נמנע?

הצבעה

בעד – 8

נגד – 3

נמנעים – אין

סעיף 2 נתקבל.

היו"ר דוד ביטן:

הסעיף נתקבל.

אנחנו מוסיפים את סעיף 3 לגבי התחילה.

אביטל סומפולינסקי:

התחילה תהיה ביום קבלת החוק בכנסת.

היו"ר דוד ביטן:

מי בעד? מי נגד? מי נמנע?

הצבעה

בעד – 8

נגד – 3

נמנעים – אין

סעיף 3, כפי שנוסח על-ידי היועצת המשפטית, נתקבל.

היו"ר דוד ביטן:

הסעיף אושר.

מי בעד כל הצעת החוק, עם התיקונים כפי שהצגנו אותם? מי נגד? מי נמנע?

הצבעה

בעד – 8

נגד – 3

נמנעים – אין

הצעת חוק השידור הציבורי (תיקון מס' 7) (דחיית יום התחילה), התשע"ז–2017,
נתקבלה.

היו"ר דוד ביטן:

הצעת החוק נתקבלה.

אני מגיש רביזיה על כל ההצבעות שהיו פה, על ההסתייגויות ועל החוק. הרביזיה
תהיה בשעה 00:05. נצא להפסקה עד למועד הרביזיה.

(הישיבה נפסקה בשעה 23:40 ונתחדשה בשעה 00:05.)

היו"ר דוד ביטן:

אני מחדש את הישיבה.

רבותי, אנמק את הרביזיה. הגשתי רביזיה אבל אני לא בטוח בעצמי בעניין
הרביזיה. זאת רביזיה טובה אבל קצת מוגזמת. מי בעד הרביזיה? ירים את ידו. מי
נגד? מי נמנע?

הצבעה

בעד – 2

נגד – רוב

נמנעים – אין

הרביזיה על הצעת חוק השידור הציבורי (תיקון מס' 7) (דחיית יום התחילה),
התשע"ז–2017,

לא נתקבלה.

היו"ר דוד ביטן:

הרביזיה לא נתקבלה.

תודה רבה. לילה טוב.

הישיבה ננעלה בשעה 00:10.
