הכנסת העשרים

מושב רביעי

פרוטוקול מס' 14

מישיבת הוועדה המשותפת לוועדת הכלכלה ולוועדת הכנסת לדיון בהצעת חוק
התקשורת (בזק ושידורים) (תיקון – אסדרת ערוצים ייעודיים), התשע"ח-2017
(פ/4143/20)

יום רביעי, כ"ט בשבט התשע"ח (14 בפברואר 2018), שעה 17:00

סדר היום:

הצעת חוק הרשות השנייה לטלוויזיה ורדיו (תיקון מס' 44) (אסדרת רישיונות
לשידורי טלוויזיה), התשע"ח-2018 (פ/4143/20)(כ/752), של חה"כ שרן השכל.

נכחו:

חברי הוועדה:

יואב קיש – היו"ר

איתן כבל – מ"מ היו"ר

יעקב אשר

אברהם נגוסה

איילת נחמיאס ורבין

רועי פולקמן

עיסאווי פריג'

חברי הכנסת:

ישראל אייכלר

שרן השכל

אחמד טיבי

מיכאל מלכיאלי

עודד פורר

מוזמנים:

שר התקשורת איוב קרא

  -------------------------------------------------------------------------
  דנה נויפלד         –   עו"ד, היועצת המשפטית, משרד התקשורת
  ------------------ --- --------------------------------------------------
  זיו גלעדי          –   עו"ד, הלשכה המשפטית, משרד התקשורת

  תמר ארז            –   עו"ד, מרכזת בכירה כלכלה, משרד התקשורת

  עדי קופולוביץ      –   עו"ד, מנהלת תחום רגולציות, משרד התקשורת

  שירלי שיף          –   יועצת השר, משרד התקשורת

  אבי שמידט          –   יועץ השר, משרד התקשורת

  שירה גרינברג       –   סגנית הממונה על התקציבים, אגף התקציבים, משרד האוצר

  רעיה עדני          –   רכזת תקשורת ותיירות, אגף תקציבים, משרד האוצר

  עומרי בן-חורין     –   רפרנט תקשורת ותיירות, אגף התקציבים, משרד האוצר

  אלידור בליטנר      –   עו"ד, עוזרת ראשית ייעוץ וחקיקה, משרד המשפטים

  ד"ר יפעת בן חי שגב –   יו"ר, המועצה לשידורי כבלים ולשידורי לוויין

  יונתן ביסקי        –   מנהל פרויקטים, המועצה לשידורי כבלים ולשידורי
                         לוויין

  איתמר חרמון        –   עו"ד, המועצה לשידורי כבלים ולשידורי לוויין

  יוליה שמאלוב       –   יו"ר המועצה, הרשות השנייה לטלוויזיה ולרדיו
  ברקוביץ                

  ניר שויקי          –   מנכ"ל בפועל, הרשות השנייה לטלוויזיה ולרדיו

  אופיר ביתן         –   יועמ"ש בפועל, הרשות השנייה לטלוויזיה ולרדיו

  מיכל גרוס          –   עו"ד בלשכה המשפטית, הרשות השנייה לטלוויזיה ולרדיו

  תהילה שוורץ        –   ד"ר, ראש התכנית לרפורמות במדיה, המכון הישראלי
  אלטשולר                לדמוקרטיה

  דורון סלע          –   אחראית קשרי ממשל, המכון הישראלי לדמוקרטיה

  זיו מאור           –   יו"ר, האגודה לזכות הציבור לדעת

  אלעד מלכא          –   מנכ"ל, האגודה לזכות הציבור לדעת

  אודי מירון         –   יו"ר, ענני תקשורת

  אורלי אטלס כץ      –   מנכ"לית, ענני תקשורת

  שרון למברגר        –   מנכ"ל, ענני תקשורת

  דפנה בר            –   עו"ד, יועצת משפטית, ענני תקשורת

  איתמר אביטן        –   מנכ"ל, אקט איגוד העובדים בקולנוע ובטלוויזיה,
                         ארגוני יוצרים ומבצעים

  אסף אמיר           –   חבר הנהלה, תכנים – מפיקי קולנוע וטלוויזיה, ארגוני
                         יוצרים ומבצעים

  אילן יגודה         –   חבר ועד מנהל, פורום היוצרים הדוקומנטריים, ארגוני
                         יוצרים ומבצעים

  עמנואל ברכפלד      –   עו"ד, רשות ההגבלים העסקיים

  מיכל פליישר        –   סמנכ"לית רגולציה, חברת הוט

  יניר פלג           –   עו"ד, חברת הוט

  מיכל רפאלי כדורי   –   סמנכ"לית רגולציה, חברת יס

  מודי שרפסקי        –   עו"ד חיצוני, חברת יס

  טלי גורן           –   סמנכ"לית, שידורי קשת

  שרית הכט           –   עו"ד, יועמ"ש, שידורי קשת

  שאול מגנזי         –   משנה למנכ"ל, שידורי רשת

  אילאיל לבנת        –   עו"ד, יועמ"ש, שידורי רשת

  דבורה קמחי         –   עו"ד, סמנכ"ל רגולציה וייעוץ משפטי, ישראל 10

  יורי קגנוביץ       –   מנכ"ל ערוץ 9, הערוצים הייעודיים

  דב אברמוביץ        –   עו"ד, יועמ"ש ערוץ 9, הערוצים הייעודיים

  נחשון אקסלרד       –   מזכיר החברה, האלא טי וי, הערוצים הייעודיים

  בסאם ג'אבר         –   מנכ"ל פאנט, האלא טי וי

  מירי נאור אליאס    –   עו"ד, יועמ"ש ערוץ 20, הערוצים הייעודיים

  נתנאל סימנטוב      –   נציג בעלים, ערוץ 20, הערוצים הייעודיים

  אירית שגב          –   דוברת ערוץ 20, הערוצים הייעודיים

  ד"ר יצחק קליין     –   ראש מחלקה מדינית, פורום קהלת

  אלונה אבט          –   מנכ"לית, ערוץ הופ, קבוצת מדיה הופ

  יגאל דנינו         –   מוזמן/ת

  עמית חדד           –   מוזמן/ת

  טל לוי             –   מוזמן/ת

  נגה רובינשטיין     –   שדלן/ית (קריספין, רובינשטיין, בלכר ושות' – עורכי
                         דין), מייצג/ת את קשת, רשת וערוץ 10

  רוני ליטינצקי      –   שדלן/ית (כהן-רימון-כהן), מייצג/ת את יס

  דפנה כהן-איוניר    –   שדלן/ית (כהן-רימון-כהן), מייצג/ת את יס

  אורלי בן שמאי      –   שדלן/ית (אימפקט ל.א.ב בע"מ), מייצג/ת את רשת

  נועה גונן          –   שדלן/ית (גורן עמיר יועצים בע"מ), מייצג/ת את הוט

  טל אלוביץ          –   שדלן/ית (פוליסי בע"מ), מייצג/ת את קשת (לקוחות
                         קבועים נוספים שנושא הישיבה נוגע אליהם באופן ישיר:
                         תאגיד השידור הישראלי)
  -------------------------------------------------------------------------

ייעוץ משפטי:

אתי בנדלר

נעמה דניאל

מנהלת הוועדה:

לאה ורון

רישום פרלמנטרי:

אירית שלהבת

אור שושני

הצעת חוק הרשות השנייה לטלוויזיה ורדיו (תיקון מס' 44) (אסדרת רישיונות
לשידורי טלוויזיה), התשע"ח-2018 (פ/4143/20)(כ/752), של חה"כ שרן השכל

היו"ר יואב קיש:

אני פותח את ישיבת הוועדה. אני מזכיר שהישיבה היום היא למעשה אחרי שביום
שלישי – אני מקווה מאוד שהקול שלי לא ייעלם במהלך הדיון. זה אומר שאני לא
צועק ואדבר בשקט ואני מבקש להקשיב ולא להפריע. היום בכוונתי עד שעה 12
בלילה לסיים את כל הרביזיות שנשארו פתוחות. ככל שהבנתי, יכול להיות
שהתפספסו לנו הצבעות אתמול? או שכל מה שהיה צריך להצביע עליו הוצבע, ומה
שלא, נשאר ברביזיה? אתמול הגדרנו מספר נושאים חדשים, שתיכף אתייחס אליהם.
לגבי הרביזיות – כמובן נפתח אותן ונדון בהן.

אני רוצה להגיד לחברי הכנסת וגם לשותפים פה מן הציבור. חברי הכנסת חשוב לי
שתשמעו, זה הערה מהותית עקרונית לכל הדיונים היום. על כל סעיף שלגביו
אישרתי לפתוח רביזיה ערכנו שעות של דיונים. אני אומר בכנות, שמענו את כולם
ודיברנו עם כולם. ערכנו שעות של דיונים על כל סעיף שלגביו אנחנו פותחים פה
רביזיה. אולי זה יוכח כטעות, אבל במקום לנהוג ביותר תכליתיות ולמנוע
רביזיות, החלטתי כן לתת לחברי הכנסת, הן מהקואליציה והן מהאופוזיציה,
אפשרות להביע את דעתם על סעיפים שדעתם לא הייתה נוחה מאוד מהם. אני אומר את
זה כבר לכל המשתתפים מן הציבור: לא אפתח את זה לדיון ציבורי. יכול להיות
שאפנה לנציג כזה או אחר של הציבור בשביל לקבל מידע או התייחסות לדברים שעלו
בעקבות דברי חברי הכנסת, אבל אנחנו לא נמצאים פה בהליך של המשך הדיונים כפי
שעשינו עד היום. אנחנו עכשיו בהליך של רביזיות. אני אומר לכם, יכולתי
להשתמש בסמכותי כיושב-ראש ועדה ולנסות להשפיע על הרוב הקואליציוני בוועדה
ולא לתת לרביזיות הללו להיפתח. פתחתי אותן כדי שחברי הכנסת ידברו. אני אומר
עוד פעם לציבור, יכול להיות שתרגישו מאוכזבים כי רציתם לדבר ולהגיד, אבל
היה לכם זמן ועשינו את זה ושמענו אתכם במהלך הדיונים עצמם. אם אחליט כן לתת
למישהו, זה יהיה מתוך רצון טוב.

אני אומר לכם, אנחנו מתכנסים גם ללוחות זמנים: בכנסת אמורים להעביר את חוק
ההסדרים. הלוואי והיו לנו עוד כמה חודשים לצורך החקיקה אבל אנחנו רוצים
לסיים את הדיונים היום ובשאיפה – גם זה יהיה כרוך בלא מעט עבודה של היועצות
המשפטיות – להביא את הצעת החוק ביום שני לקריאה שנייה ושלישית במליאת
הכנסת.

אני מתחיל בנושא שהוא מהותי ואני רוצה לסיים אותו. אני רוצה להגיד כמה
דברים לגבי זה. אתמול הגדרנו נושאים נוספים שהם מחוץ לרביזיות.

אחד הוא נושא שאני העליתי וחבר הכנסת טיבי העלה, נושא הרדיו האזורי. אני
רוצה להסביר את הנושא שאליו חברי הכנסת יתייחסו. אנחנו נשמע את משרדי
הממשלה.

דרך אגב, משרדי הממשלה, מבחינתי אתם כמובן שותפים לדיון בעניין הזה. הכוונה
שלי הייתה לציבור.

נושא הרדיו האזורי – אני לא יודע מה אתם ראיתם, אבל אחרי שבחנתי את הנושא,
התרשמתי שבעל שליטה בערוץ ייעודי יכול להיות גם בעל שליטה ברדיו אזורי,
בכפוף לחוק ההגבלים העסקיים והריכוזיות, אבל אין מגבלה חוקית שנובעת מן
החוק הקיים לגבי מועצת הכבלים והלוויין, חוק הבזק. זה ההתרשמות שלי. אמרתי
שבכוונתי להוביל למהלך שישמר את הסיטואציה הזאת. לכן אנחנו עכשיו נדון
בנושא הזה. זה הנושא הראשון שנתייחס אליו.

לאחר מכן יש נושא כבד מאוד, כספי ה-bid, שפה בא אליי משרד התקשורת עם הצעה,
בעקבות הסכמות רחבות בין הגופים, הערוצים המסחריים, "יס" ו"הוט", אבל אני
חייב להגיד שמועצת הכבלים והלוויין התנגדה לעניין הזה, ויש עוד גופים אחרים
שהגיעו להביע את התנגדותם, חלקם מערוצים כאלה או אחרים, וגם היועצת המשפטית
לוועדה טוענת שזה נושא כבד. אני לא הולך לדון בנושא הזה כרגע. אני רוצה
לנסות לייצר הסכמות, רחבות ככל האפשר, בעניין הזה. אם נצליח לייצר את
ההסכמות האלה אז בהחלט אשקול כן לדון בזה עד לסוף הדיונים היום. אני אומר
עוד פעם, בכוונתי לעשות את זה רק אם יש הסכמות. לכן לא אדון בזה בהתחלת
הישיבה אלא אחרי שנסיים.

יש לנו עוד שלושה נושאים שהועלו כנושאים נוספים ונדון בהם אחר כך.

אני פותח בנושא הרדיו האזורי. פתחתי עם האמירה שלי. רק דבר אחד אני רוצה
לשמוע מ"האלא טי.וי", שאני מבין שהייתה לכם אפילו חוות דעת של רשות ההגבלים
העסקיים בעניין זה.

נחשון אקסלרד:

בסאם ג'אבר יכול להעיד על זה, הוא דיבר עם הממונה על ההגבלים העסקיים.

היו"ר יואב קיש:

בבקשה, בסאם ג'אבר, תגיד מה היה לך בעניין הזה. אני מבין שאין מסמך כתוב.

נחשון אקסלרד:

אני לא מכיר מסמך כתוב.

היו"ר יואב קיש:

אני מבין שזו שיחה שהייתה בינך, לבין מי?

בסאם ג'אבר:

הממונה על ההגבלים העסקיים ביקרה אצלי בטייבה והתייחסנו לנושא הזה.

היו"ר יואב קיש:

חשבתי שזה מסמך. אם לא, אני לא יכול להתייחס לזה. תאמר משפט. יש פה מישהו
מרשות ההגבלים העסקיים? תוכל להתייחס?

בסאם ג'אבר:

היא אמרה לי חד-משמעית שאנחנו נוכל "לרוץ" עם מכרז לרדיו אזורי. היא הוסיפה
ואמרה שאם תהיה לי בעיה, שאפנה אליה. אני מקווה שלא תהיה בעיה.

היו"ר יואב קיש:

רק שאלה להגבלים העסקיים. לפי חוק הבזק, חוק התקשורת, האם ראיתם בעיה?
מישהו מן המשרדים ראה שיש בעיה?

דנה נויפלד:

כן, אבל אלידור בליטנר נמצאת בדרך. הם בדקו את זה היום במשרד המשפטים.

היו"ר יואב קיש:

את יודעת מה התשובה שלה?

דנה נויפלד:

כדאי שהיא תציג את זה. היא בדרך לכאן.

היו"ר יואב קיש:

אני רוצה לדעת אם יש בעיה כאן. לפי הפרצוף, אני מבין שיש לי בעיה.

איתן כבל, אני מבקש שאתה תנהל את הדיון הזה ואחזור בהמשך. חשוב לי גם לשמוע
מה אומר אחמד טיבי. נשמע את חברי הכנסת. אחמד טיבי, ואחרי כן חברת הכנסת
איילת נחמיאס ורבין.

(היו"ר איתן כבל)

אחמד טיבי (הרשימה המשותפת):

אדוני היושב-ראש, כפי שהצגתי בישיבה הקודמת, בתיאום עם בסאם ג'אבר ועם
נחשון אקסלרד, וגם חברי עיסאווי פריג' נמצא כאן, אין למנוע מזכיין זעיר
ייעודי את האפשרות לגשת למכרז לרדיו אזורי.

אני חושב שהדרישה הזאת לגיטימית. אין לחסום אותו, כי כאילו מענישים אותו.
לא מספיק שהוא זעיר ייעודי. מה גם, למשל, שבאזור שלנו, באזור המשולש
והדרום, אין רדיו אזורי ייעודי לאוכלוסייה הערבית, ומה שיש בצפון מבחינת
תדרים לא מגיע, ויש גם בעיות אחרות. לכן, אדוני היושב-ראש, אני מבקש מחבריי
שיסכימו לסעיף הזה.

איילת נחמיאס ורבין (המחנה הציוני):

ברמה העקרונית אני חושבת שמחובתנו לחשוב על כלים שאפשר לתת לערוצים הזעירים
הייעודיים כדי שיתפתחו ויוכלו להיות זרוע תקשורתית משמעותית יותר, אבל גם
במקרה הזה, בדומה לנושא הבעלות – סליחה שאני אומרת את זה, שוב, כי זה נושא
משפטי ספציפי מאוד. בניגוד להרבה דברים שאנחנו מדברים עליהם, כמו לוח
משדרים, האם הרשות השנייה צריכה לאשר או לא, פה זה עניין משפטי רציני מאוד.
אני שוב אומרת, אנחנו רוצים לתת לערוצים להתפתח, אנחנו רוצים לתת להם כלים,
אבל אנחנו שוב פועלים פה בלי חוות דעת משפטית. כמובן היועצת המשפטית לוועדה
תאמר את עמדתה, אבל אין לנו חוות דעת משפטית של משרדי הממשלה, של היועץ
המשפטי לממשלה. הייתה כאן הממונה על ההגבלים העסקיים. ככל שזכור לי, היא לא
נדרשה להתייחס לסוגיה של הרדיו האזורי. היא אמרה, לדעתי, שאם היא תידרש אז
היא תגיב לעניין הזה. כאשר אנחנו מקבלים החלטה כזאת אנחנו חייבים להישען על
רגליים משפטיות מאוד-מאוד יציבות. תודה.

היו"ר איתן כבל:

חברי כנסת נוספים רוצים להתייחס? עיסאווי פריג', בבקשה.

עיסאווי פריג' (מרצ):

אני פונה במיוחד לדרג המקצועי. התפיסה והדעה שאנחנו אומרים ומגבשים ניזונה
מן השטח, מן הצרכים שאנחנו רואים. אני מבין את המחשבות, שזה לא אידיאלי
לרכז ולאפשר יותר מכלי מדיה אחד בידי גורם אחד, אבל מעצם הגדרת הערוץ
כ"זעיר" זה מקבל מחשבה שונה בתכלית מכל אלמנט אחר.

אני בא ממגזר, מחברה. המדיה שנמצאת בחברה הערבית – אני רוצה שתהיה שחקן
ראשי. אני באמת רוצה שתהיה כמו אצלכם, כמו שיש במגזר היהודי: מדיה שקובעת
סדר יום. זכותי שגם בחברה שלי המדיה תהיה שחקן חזק, חי ובועט. בכדי שתהיה
כזאת, אני חייב לתת לזרועות כלים, כי רמת הפרסום במדיה הערבית היא כל כך
קטנה שהיא בקושי תספיק לקיום פרסום במדיה, לאו דווקא שהתמזל מזלנו ויש לנו
פתאום ערוץ טלוויזיה כמו "האלא טי.וי" שבבסיסו מנסה, למרות כל הקשיים
הקיימים.

אני פונה אליכם. אנחנו כחברי כנסת, ועוד חברי כנסת שיבואו ישנו את כל כללי
המשחק אם תנאי השוק יגידו אחרת. היום המשק, תנאי השוק מחייבים לתת כלים
לשחקנים זעירים להתחזק ולהיות משפיעים, והכול בידיים שלנו. אני פונה אליכם,
אם יש ספקות לגבי הסוגיה הזו, אנחנו חייבים לתת רוח גבית לעוסקים הזעירים
האלה להיות חזקים במשק, חייבים, והכול תלוי בנו. בעוד שנתיים, שלוש, ארבע,
חמש שנים, אם נראה תנאים אחרים בשוק אז זה יבוא לפתחנו. אני יכול להקשיח כל
מחשבה- - -

היו"ר איתן כבל:

ואנחנו עוד מחכים למכרז הנוסף ברדיו.

עיסאווי פריג' (מרצ):

בדיוק. הנושא השני, אני חייב לציין, מזה 5 שנים אני עובד מול הרשות השנייה
בהרבה התכתבויות. בוועדת הכלכלה בראשותך, איתן כבל, היו שניים או שלושה
דיונים ונשמעו התחייבויות של הרשות השנייה ושל השרים עד להוצאת מכרז הרדיו,
ונאדה, 5 שנים – נאדה, רק הבטחות. שואלים אותנו למה לפעמים אנחנו כועסים על
הפקידוּת – כי היא עושה מאתנו צחוק, אז אנחנו כועסים. הסידרה ממשיכה. אז זאת
הזדמנות גם להשמיע למה אנחנו כועסים. אני מקווה שהדברים נרשמו בפרוטוקול.

אני מסיים ואומר, חברים, בואו נאפשר לעסקים הזעירים, במיוחד בשפות אחרות,
להיות עם מקום של השפעה, מקום של say בחברה.

היו"ר איתן כבל:

תודה חברי עיסאווי פריג'.

אחמד טיבי (הרשימה המשותפת):

משפט אחד. אני רוצה להזכיר לך, אדוני היושב-ראש, שכבר פניתי אליך לפני
שנתיים, שלוש, בנושא הרדיו האזורי, לגבי התנהלות לא מקצועית, עם הוכחות.

היו"ר איתן כבל:

נכון. הטענה הייתה – הרי מה קורה? כאשר יש ערוץ אחד ורדיו אחד, שהוא
הפלטפורמה לכל החברה ולכל הפוליטיקאים, אז הוא בעל הכוח והוא יכול להחליט
כפי שהוא רוצה.

עיסאווי פריג' (מרצ):

אסור להשמיע בו דעה אחרת. למה אני לא מופיע ברדיו הזה? כי אני במרצ?

אחמד טיבי (הרשימה המשותפת):

מתברר שיש עוד חבר כנסת שלא מופיע שם.

עיסאווי פריג' (מרצ):

למה אני לא מופיע שם? כי אני במרצ?

אחמד טיבי (הרשימה המשותפת):

לא זאת הסיבה.

עיסאווי פריג' (מרצ):

אני לא יודע מה הסיבה.

אחמד טיבי (הרשימה המשותפת):

תבדוק את עצמך היטב, כפי שאני בודק את עצמי.

עיסאווי פריג' (מרצ):

לא משנה, לא ניכנס לזה.

היו"ר איתן כבל:

זה יכול לקרות כאשר יש ערוץ אחד.

עיסאווי פריג' (מרצ):

זה דבר מגעיל – עכשיו זה רשום בפרוטוקול – מה שקורה במדיה הערבית, הרדיו
האזורי שהוא המונופול הקיים היחיד במגזר הערבי היום שעושה מה שהוא רוצה. די
כבר, אי אפשר. אנחנו בהתכתבויות עם הרשות השנייה, יום ולילה, שלחנו מכתבים,
ניהלנו שני דיונים כאן, וצ'פחות וחיוכים. אני מדבר על ידם, הם שומעים אותי.
אני לא מתבייש, יש לי את כל ההתכתבויות. זה דבר בלתי נסבל.

אחמד טיבי (הרשימה המשותפת):

אדוני, אני רוצה לחדש את הבקשה שלי. אתה ביקשת מן הרדיו לתת לך רשימה של מי
שמופיע או לא מופיע ברדיו הזה, רשימה רשמית. תוכל לבקש את זה מחדש? נדמה לי
שמותר.

היו"ר איתן כבל:

כן, בוודאי, אבקש. זה נתון שמופיע בתקשורת העברית ומתפרסם.

אחמד טיבי (הרשימה המשותפת):

אתה חושב שאנחנו חצר אחורית של התקשורת העברית?

היו"ר איתן כבל:

כך נראה.

אחמד טיבי (הרשימה המשותפת):

אני רוצה לשנות את זה.

היו"ר איתן כבל:

בסדר, זכותך. אני אוציא פנייה בעניין זה.

איילת נחמיאס ורבין (המחנה הציוני):

אנחנו גם בעד.

אחמד טיבי (הרשימה המשותפת):

ואני, כפי שאתה יודע, לא בדיוק סובל מהיעדר חשיפה תקשורתית אבל אני לא אוהב
שאנשים מתנהגים כך.

היו"ר איתן כבל:

תודה חבר הכנסת טיבי. אלידור בליטנר, בבקשה.

אלידור בליטנר:

התבקשנו- - -

עודד פורר (ישראל ביתנו):

אני חייב להגיד ליועצת המשפטית לוועדה, אולי תוכלי להגיד לנו חוות דעת
משפטית. אני לא צריך להתייחס למשפטנים. חוות הדעת שלך טובה, לטוב ולרע.

אתי בנדלר:

אני הצטרפתי אתמול לבקשת היושב-ראש, שמשרד המשפטים יבדוק את הנושא הזה.

עודד פורר (ישראל ביתנו):

אז זאת חוות דעתך, תודה רבה.

היו"ר איתן כבל:

סיכמנו בדיון הקודם, התחיל כאן דיון סביב העניין הזה ועלו – לא אגיד טענות
– עלה העניין, שהיה צריך להיבדק האם בעלים של ערוץ טלוויזיה זעיר יכול
להחזיק גם בתחנת רדיו אזורית.

אתי בנדלר:

האם לפי חוק הרשות השנייה יש מניעה על בעל רישיון להיות גם בעל- - -

עיסאווי פריג' (מרצ):

ומה התשובה?

היו"ר איתן כבל:

נשמע עכשיו. לא הייתה תשובה חלוטה אז עכשיו נשמע.

אלידור בליטנר:

עשיתם לי build-up. הוועדה ביקשה, גם מטעם משרד התקשורת והרשות השנייה
כמובן, את העמדה. זה דבר שצריך להידון ברמה פנים-ממשלתית עם הרשות השנייה.
מהבירורים שעשינו היום אנחנו מבינים שהרשות השנייה בעבר, בהקשרים שונים, לא
ממש בסוגיה זהה אחד לאחד, כנראה כן נתנה פרשנות שמאפשרת אחזקה צולבת בין
רדיו אזורי לבין בעל רישיון לפי חוק התקשורת. אני לא בטוחה שדובר על ערוץ
ייעודי ספציפי. זה לא לגמרי ברור. אנחנו ממתינים להבין מה בדיוק הנתונים,
מה בדיוק היה בעבר.

היו"ר איתן כבל:

כשאת אומרת "ממתינים", תפרטי.

עיסאווי פריג' (מרצ):

אני ממתין 5 שנים.

אלידור בליטנר:

על פניו, יש לנו ספק בפרשנות הזאת, אנחנו לא יודעים. זה כמובן דבר שלא נכון
שניתן עליו תשובה מיידית. זה מצריך ליבון והכרעה גם. אנחנו ביקשנו מהרשות
השנייה, כפי שאנחנו מתנהלים תמיד. כאשר יש משהו שעשוי להתברר כמחלוקת אנחנו
מבקשים חוות דעת מן הגורם הרלוונטי, שהוא הרשות השנייה. אנחנו ממתינים
לחוות הדעת הזאת. חוות הדעת צריכה להתייחס גם לסוגיות העבר וגם לתפיסה
עכשיו, לפסיקה, להיסטוריה של החקיקה, לפרוטוקולים של דיונים בכנסת. אנחנו
צריכים את ההתייחסות הזאת, ואז כמובן נידרש כאשר נקבל את חוות הדעת.

(היו"ר יואב קיש)

איילת נחמיאס ורבין (המחנה הציוני):

באיזה טווח של לוחות זמנים זה?

אלידור בליטנר:

ביקשנו את חוות הדעת.

איתן כבל (המחנה הציוני):

כדי שנמקד את אדוני היושב-ראש, חברי הכנסת עיסאווי פריג' ואחמד טיבי
התייחסו בצורה מאוד נוקבת לצורך לאפשר לבעל שליטה בערוץ זעיר ייעודי לגשת
למכרז על רדיו אזורי. איילת נחמיאס ורבין ביקשה את חוות הדעת המקצועית
בהתאם למה שאמרנו. ביקשנו את חוות הדעת המקצועית של מי שאמון על העניין
הזה. מי שאמור לתת חוות דעת ממתין לחוות דעת.

אלידור בליטנר:

מי שאמור להשיב זה הרשות השנייה.

היו"ר איתן כבל:

אני רק מביא דברים בשם אומרם.

אלידור בליטנר:

הוועדה ביקשה לדעת מה המצב הקיים, מן הטעם, אם אני מבינה נכון את כוונת
יושב-ראש הוועדה, הוא יוצא מנקודת מוצא שאם זה המצב הקיים היום, כלומר היום
מתאפשרת אחזקה צולבת בין ערוץ ייעודי לרדיו אזורי, אז כך צריך להיות גם
מחר.

היו"ר יואב קיש:

זה חלק מן השיקולים. אלה לא השיקולים היחידים.

רועי פולקמן (כולנו):

זה אמור להקל על האנשים.

אלידור בליטנר:

זה אחד מן השיקולים. אני רוצה להתייחס מהותית. בעינינו לדבר על שימור מצב
קיים כאשר המצב משתנה – הרי כל החקיקה הזאת נועדה לשנות את ההגדרה. החקיקה
הזאת מגדירה מחדש מה מותר ומה אסור לגבי הרישיונות המסחריים מכל מיני
סוגים. עכשיו צריך לשאול את השאלה, האם ערוץ זעיר ייעודי, שבעצם 51%
מהתחומים שלו יהיו בנושא הייעודי ו-49% בנושאים כלליים ושיכול גם לשדר
חדשות, האם כאן צריך להגביל אחזקה צולבת עם רדיו. זאת השאלה. ההיגיון
בעניין בעלויות צולבות הוא כמובן כדי למנוע ריכוזיות-יתר בשוק התקשורת.

היו"ר יואב קיש:

אבל חוק ההגבלים העסקיים וחוק הריכוזיות עדיין נשארים בתוקף.

אלידור בליטנר:

בעלויות צולבות מגינות על ערך אחר: הן מגינות על ערך הפלורליזם בשידורים.
זה שוק הדעות, לא במובן כלכלי.

היו"ר יואב קיש:

ויש לנו "מפלצות" כערוצים ייעודיים שהם בעייתיים מאוד.

נחשון אקסלרד:

הם שני דברים אחרים לגמרי.

היו"ר יואב קיש:

לא להפריע. לחברי הכנסת יש זכות להתפרץ אבל אנשים מאחור לא יפריעו.

אלידור בליטנר:

לתפיסתנו המקצועית, הערוצים הזעירים הייעודיים, כפי שמוגדרים כרגע בהצעת
החוק, אנחנו לא מבינים מדוע נכון להחריג אותם ממגבלת הבעלויות הצולבות.
צריך לשאול את השאלה: למה דווקא לתת את האפשרות הזאת לערוצים הייעודיים
הללו, לארבעת הערוצים הייעודיים לשעבר שיהפכו להיות ערוץ זעיר ייעודי? למה
לתת להם את זה? ולמה לתת את זה בעצם לתמיד אם הם הספיקו לרכוש את זה בתוך
תקופת המעבר?

אני רוצה לדבר לרגע על ההיגיון. תחנות רדיו אזוריות הן גופי תקשורת בעלי
כוח.

איילת נחמיאס ורבין (המחנה הציוני):

הכוח הוא לא רק כלכלי, זה מה שאת רוצה להגיד.

אתי בנדלר:

בעיקר לא כלכלי.

אלידור בליטנר:

כוח ההשפעה, הכוח להשפיע על מקבלי ההחלטות ועל דעת הקהל.

אני רוצה להציג דוגמה. אנחנו מכירים כל מיני תחנות רדיו אזוריות, אבל בואו
נניח, למשל יש תחנות רדיו שפתיות או שמיועדות לציבור מסוים. יש לנו גם
ערוצים ייעודיים זעירים, ביום שאחרי החקיקה, שיכול להיות שגם הם יהיו
שפתיים או מיועדים לציבור מסוים. בעצם יוצא מזה שאותו גורם יכול להחזיק
אחזקה צולבת גם באותו ערוץ שפתי או שמיועד לציבור מסוים וגם ברדיו דומה.
כלומר, קהל היעד – למשל אני דוברת שפה מסוימת ואני רוכשת את התכנים שלי ואת
החדשות שלי מכלי התקשורת שנגישים לי, למשל בשפה שלי. עכשיו מה שייצא, אני
אקבל חדשות מן הטלוויזיה בשפה הזאת, ואקבל חדשות מן הרדיו בשפה הזאת, כאשר
בעצם שני גופי התקשורת האלה מתנקזים לבעל שליטה אחד. זה המשמעות וזה החשש
מריכוזיות-יתר בשוק התקשורת.

היו"ר יואב קיש:

תודה רבה. מישהו מחברי הכנסת רוצה להתייחס?

עיסאווי פריג' (מרצ):

אני מבין את כל החששות, אני מבין את הכול. החוק הזה שאנחנו באים לחוקק
עכשיו, אני מוכן לעבור סעיף-סעיף ואז אוציא לך את החשש של ה-1% ואשליך אותו
על כל הסעיף ועל כל החוק. השאלה לאן אנחנו מכוונים. אם נחיה עם הקיצוניות
שבקיצוניות ונשליך אותה רוחבית – לא נתקדם מילימטר אחד.

רעיה עדני:

רצינו להשלים את הדברים של אלידור בליטנר. צריך להסתכל על זה בסוף בראייה,
המטרה – גם יושב-ראש הוועדה הגדיר את זה כך – שהם לא יהיו זעירים לנצח.
בסוף אין אבחנה מהותית בין הגדולים לקטנים יותר. לכן זה החשש, בעיקר כשהם
לא מחזיקים היום בכלי תקשורת נוסף.

היו"ר יואב קיש:

נדבר על זה.

איתן כבל (המחנה הציוני):

אני מודה – אמרתי היום ליושב-ראש הוועדה – שכבר יש לי סחרחורת. אני הולך
לישון בלילה עם הצעה אחת וקם בבוקר עם משהו אחר. זה לא סוד.

זיו מאור:

כולנו.

איתן כבל (המחנה הציוני):

בסדר, אבל יש גם מי שנהנים מהעניין הזה.

העניין אחר לגמרי. התלבטתי מאוד, אני מודה, אין פה כמעט סעיף אחד שאני אוהב
אותו. יחד עם זאת, אני לא אוהב שמתנפלים – על מיליארד שקל קיימנו דיון שארך
רבע שעה. עכשיו על כבשת הרש, מבלי עדיין להיכנס לפרטים – עכשיו כולנו
גיבורים עליהם. ה"שמנת" כבר נאכלה, אכלו אותה. בעניין הזה, שאפשר לקבוע לו
מסמרות – אני אומר לכם: לא התכוונתי, הייתי במקום אחר לגמרי, רציתי להגיד
משהו אחר לגמרי. רציתי להגיד: "סליחה, עם כל הכבוד". אבל כשאני רואה את כל
ההתנהלות שלנו פה, אני אומר לעצמי: אפשר כן לקבוע כלל, לומר מתי הם לא
יוכלו יותר להחזיק בעלות שכזאת.

עיסאווי פריג' (מרצ):

תוסיף עוד מדרגה.

איתן כבל (המחנה הציוני):

אני רוצה להזכיר לכם, נקודת המוצא – זה שהיושב-ראש לקח אותה למחוזות אחרים,
זה דיון אחד, בעניין המסחריים – אבל בסוף בסוף, נקודת המוצא שלנו הייתה
לנסות לחזק את ארבעת הערוצים הקטנים האלה. נכון שזה נעשה "מפלצת" – בסדר,
גם הממשלה ממש "נשכבה על הגדר", שרי הממשלה בעיקר. לכן בעניין הזה אני אומר
לכם, אדוני היושב-ראש, אני לא "משתגע" על זה אבל אני נוטה למצוא לזה פתרון.

היו"ר יואב קיש:

אגיד לכם את ההצעה שלי ואעלה את זה להצבעה. אני אומר כך, ואני מבקש את
היועצת המשפטית להיות אתי: זה יהיה מורכב מכמה סעיפים. ראשית, לגבי ערוץ
זעיר ייעודי, המגבלה שקיימת בחוק לגבי השתתפות במכרז או אחזקה של בעל שליטה
ברדיו האזורי – תבוטל. אני מכניס את המגבלות הבאות.

אתי בנדלר:

לגבי ערוץ ייעודי או זעיר ייעודי?

היו"ר יואב קיש:

זעיר ייעודי. רק זעיר ייעודי. אחר כך נבין מה קורה אם ערוץ זעיר ייעודי עשה
את זה. ערוץ זעיר ייעודי יוכל לעשות את זה, המגבלה לא תחול עליו.

עיסאווי פריג' (מרצ):

זה נכון גם לגבי זעיר רגיל?

היו"ר יואב קיש:

לא, אי אפשר, זה נכנס פה ליותר מדי מורכבות.

לגבי זעיר ייעודי, אנחנו יכולים להיות במספר מתווים. מתווה אחד, שהזעיר
ייעודי לא עשה שום עסקה, הפך להיות זעיר, בין אם בסוף הוראת השעה או לפני
כן, על פי בחירתו. בסיטואציה הזאת, ברגע שהוא נהפך לזעיר ולא היה בעל שליטה
עם אחזקות, אז איבד את זכותו שניתנה לו במסגרת הוראת השעה. אני רוצה להבהיר
את זה. אני אומר את זה לכם, הערוצים הייעודיים שהולכים להיות ערוצים זעירים
ייעודיים. כל עוד אתם זעירים ייעודיים – במידה ותהיה עסקה זה יוּתר, עדיין
בכפוף להגבלים העסקיים וחוק הריכוזיות, ולא אחזור על ההערה הזאת יותר, אבל
מבחינת חוק הרשות השנייה אתם תוחרגו.

קרה ונעשתה עסקה בזמן שהייתם זעיר ייעודי, זה השלב השני, כי אישרנו את זה,
ואחר כך הפכתם להיות ערוץ זעיר. כל עוד אתם ערוץ זעיר ייעודי אין בעיה.
הפכתם להיות ערוץ זעיר, בין אם נגמרה תקופת 5 השנים ובין אם לא נגמרה. עברו
5 שנים, או עברו שנתיים והחלטתם להיות זעירים, לא משנה, ועכשיו אתם
בקטגוריה של ערוץ זעיר אחרי שהייתם ערוץ זעיר ייעודי. הבנו את הסיטואציה?
בסיטואציה הזו, אני הולך להגיד דבר פשוט מאוד: בעל השליטה, כל עוד הערוץ
מוגדר זעיר, יוכל להחזיק כי הוא "נהנה" (במירכאות) ממה שנעשה. ברגע שהוא
כבר לא זעיר, כאשר הוא גדל מעל 80 מיליון, יחויב למכור בתוך שנתיים את
האחזקות, או בזה, או בזה, כפי שהגדרנו בסעיף אחר לגבי אחזקת יחיד. בדיוק
אותו מנגנון כפי שהגדרנו לאחזקת יחיד. הרי יכול להיות מצב שאותו בעל שליטה
יחיד, בתור זעיר ייעודי הוא ב-100% אחזקה, עכשיו עשה עסקה, קנה, נהיה חלק
מן הרדיו האזורי או השתתף במכרז, הפך להיות זעיר, גדל והגיע ל-90 מיליון.
יהיו שתי מגבלות שהוא יצטרך לשנות: אחת, הוא יצטרך למכור 26% לפחות מן
האחזקה שלו, הוא לא יכול להישאר ב-100%, ושתיים, הוא יצטרך להחליט: או שהוא
נשאר בטלוויזיה או שהוא נשאר ברדיו.

אתי בנדלר:

אני רוצה לברר. אמרת שמדובר בזעיר ייעודי שהפך להיות זעיר. כל עוד לא חל
שינוי באחזקות של בעל השליטה הוא יחויב למכור בתוך שנתיים.

היו"ר יואב קיש:

לא. אם הוא חוצה את הזעיר והופך להיות- - -

אתי בנדלר:

זעיר ייעודי שהפך להיות זעיר.

היו"ר יואב קיש:

הוא יכול להישאר לנצח כפי שהיה אם הוא זעיר, אין שום בעיה, לא ימכור את
האחזקות לנצח כל עוד הוא זעיר. הסברתי את זה שלוש פעמים.

עיסאווי פריג' (מרצ):

אז מתי הוא יצטרך למכור? תחזור בבקשה על ההסבר.

היו"ר יואב קיש:

אסביר שוב. חשבתי שהייתי ברור. אם הערוץ עשה עסקה כזעיר ייעודי והפך להיות
זעיר – כל עוד הוא בקטגוריית זעיר הוא לא מחויב. הוא גם לא מחויב למכור את
100% האחזקות שלו, גם לנצח, כל עוד הוא זעיר. ברגע שהוא חצה את הרף, וזה
המקום שבו השינוי קורה – חצה את קטגוריית הזעיר ויש לו יותר מ-80 מיליון
שקלים- - -

עיסאווי פריג' (מרצ):

רף ההכנסות יקבע.

אתי בנדלר:

או שחל שינוי באחזקות. לא כך? למה לא? אם בעל השליטה מכר את האחזקות שלו.
כל הסיפור הוא שאתה רוצה לתת הגנה ממי שהיה בעל אחזקות גדול.

היו"ר יואב קיש:

מדובר רק על בעל השליטה בעצם. אם הוא כבר לא בעל השליטה אז זה כבר לא
רלוונטי.

אתי בנדלר:

זה רלוונטי כי הרישיון נשאר לחברה.

דנה נויפלד:

מדובר על בעל שליטה. זה מה שאני מבינה.

היו"ר יואב קיש:

מדובר על בעלי שליטה, לא על בעל החברה עצמה. לא מדובר על החברה. לכן
מלכתחילה, אם בעל השליטה מוכר אז הוא כבר לא בעל שליטה, אז אין לנו בעיה.
חברה לא יכולה להיות אותה חברה.

אלידור בליטנר:

זה יכול להיות גם וגם. זה יכול להיות החברה, בעל שליטה, בעל עניין.

עיסאווי פריג' (מרצ):

אותו דבר. העיקר שמדובר על שליטה.

דנה נויפלד:

אני מבינה שהכוונה פה בכל הדיון הזה לבעלי השליטה, למי שמחזיק, ולא לחברה
עצמה.

היו"ר יואב קיש:

כך גם אני הבנתי.

אלידור בליטנר:

יכול להיות שאתם בהצעה הזאת תחדדו את זה, שזה יהיה אך ורק לגבי בעל שליטה.

היו"ר יואב קיש:

אנחנו מחדדים את זה: רק לגבי בעל השליטה. אני אומר את זה לערוצים הזעירים.
רק בעל השליטה. זה חשוב, אבהיר את זה. לכן אין לי בעיה עם מכירת השליטה.

זיו מאור:

החברה עצמה שמפעילה את הערוץ הזעיר הייעודי ממילא אסור לה כי היא חברה בעלת
מטרה יחידה.

היו"ר יואב קיש:

נכון, ולכן זה לא יכול להיות חברה.

דנה נויפלד:

זה בוודאי לא היה הכוונה. לפי מה שהבנתי בדיון עד עכשיו, הכוונה הייתה רק
למי שמחזיק אמצעי שליטה, בעל עניין.

היו"ר יואב קיש:

אני חוזר שוב על העניין. זה חשוב, אני רוצה שגם חברי הכנסת יהיו אתי, אני
רוצה שתבינו. אנחנו מצביעים על זה עכשיו. אסיים את דבריי, עיסאווי פריג'
יעיר את ההערה שלו ואנחנו נצביע. אני אומר שוב: למשך הוראת השעה שנתנו ל-5
שנים, במידה ובעל מניות או בעל עניין באחד מן הערוצים הזעירים הייעודיים
מחליט להשתתף במכרז או לקנות חלק מערוצי הרדיו האזוריים, הוא רשאי לעשות
כן, לפחות לא מוגבל, לא תהיה לו הגבלה בחוק הרשות השנייה.

נגיד שהוא לא עשה את זה והפך להיות זעיר, אז איבד את זכותו שהייתה לו
בתקופה שהיה זעיר ייעודי.

נגיד שהוא עשה את זה והפך להיות זעיר, יוכל כל עוד הוא זעיר לשמר את
האחזקות בשני הגופים, כל עוד הוא זעיר. ברגע שהערוץ הזעיר שבו הוא מחזיק
צמח וגדל מעל 80 מיליון שקלים, הוא כבר לא זעיר, הוא מחויב במקום הזה
להיפרד מן האחזקה שלו. זה הכול.

נחשון אקסלרד:

באופן שהוא יעמוד בדרישות ההגבלה הקיימות בחוק. אם מותר לו לפי החוק שיהיה
לו 24%- - -

היו"ר יואב קיש:

לא. לא תהיה אחזקה. אני אומר לך את זה עכשיו כדי שתבין: בעל מניות בערוץ
זעיר יכול להיות בעל מניות ברדיו אזורי. אם חצה את הסף והוא כבר לא ערוץ
זעיר, הוא לא יכול להיות בעל מניות הן ברדיו אזורי והן בערוץ הטלוויזיה. זה
הכול.

רועי פולקמן (כולנו):

יש לי שאלה אחת. ההגדרה שהופכת ערוץ ללא זעיר חלה בעצם רק על הטלוויזיה.
איך אתה מודד את ההכנסות המשותפות?

היו"ר יואב קיש:

אלה חברות נפרדות. זה חייב להיות כך. זה בעל שליטה.

רועי פולקמן (כולנו):

אבל ההגדרה שהופכת ערוץ ללא זעיר חלה רק על הטלוויזיה בעצם.

היו"ר יואב קיש:

נכון, אבל הרדיו לא קשור מלכתחילה, זה לא אותה חברה.

עודד פורר (ישראל ביתנו):

אבל הוא גם מפסיק להיות ערוץ זעיר ייעודי כעבור 5 שנים.

היו"ר יואב קיש:

כל עוד הוא זעיר הוא יכול. ברגע שהוא יוצא מקטגוריית הזעיר כי הוא גדל- - -

איילת נחמיאס ורבין (המחנה הציוני):

אני מבינה שאנחנו מפריעים לכם פה אבל האקוסטיקה פה לא טובה. אני מבקשת שקט.

עודד פורר (ישראל ביתנו):

כשהוא יוצא מקטגוריית הזעיר ייעודי או כשהוא יוצא בכלל מקטגוריית הזעיר?

היו"ר יואב קיש:

יש לו שתי מגבלות. אם הוא לא עשה עסקה ויצא מן הזעיר ייעודי בלי שעשה עסקה
הוא לא יכול עכשיו כזעיר לעשות עסקה. זה דבר אחד שצריך להבין. אם עשה עסקה
כזעיר ייעודי ויצא לקטגוריית זעיר, הוא יכול להישאר. ברגע שחצה את קטגוריית
הזעיר, חלות עליו מגבלות.

עיסאווי פריג' (מרצ):

אני רוצה לחדד את ההבנה שלי.

היו"ר יואב קיש:

יופי, בסוף כל חברי הכנסת יבינו.

עיסאווי פריג' (מרצ):

הוא יוכל לגשת למכרז רק תחת ההגדרה של זעיר ייעודי?

אתי בנדלר:

אכן כן.

עיסאווי פריג' (מרצ):

אם הוא עובר את המדרגה לזעיר בפחות מ-80 מיליון שקל הוא לא יכול לגשת למכרז
אלא אם כן יש לו כבר ערוץ רדיו אזורי ואז הוא ממשיך עם זה.

היו"ר יואב קיש:

אלא אם כן עשה את זה קודם. נכון.

איתן כבל (המחנה הציוני):

אני חושב שזה הגון, ובעזרת השם אם "האלא טי.וי" כבר יתחיל לשדר כמו "אל
ג'זירה" שייסגר עד אז- - -

עיסאווי פריג' (מרצ):

הסוגיה היא לא "האלא טי.וי".

איתן כבל (המחנה הציוני):

אני אומר: הלוואי.

אחמד טיבי (הרשימה המשותפת):

אני מתנגד לסגירת "אל ג'זירה".

היו"ר יואב קיש:

אני רוצה לחדד דבר אחד: הכוונה בחוק הזה – אני רוצה להבהיר את זה כדי לראות
אם צריך לעשות תיקונים – היא לא רק להשתתף במכרז של רדיו אזורי אלא גם
להיות בעלים של אחזקה ברדיו אזורי.

אתי בנדלר:

זה אותו דבר.

נגה רובינשטיין:

יש לי שאלה. לעניין החישוב של הערוץ הזעיר הייעודי, שאנחנו מקווים שיהיה לו
כסף כדי שיוכל להשקיע, בתוך 80 מיליון שקל ייכללו גם ההכנסות מן הרדיו?

היו"ר יואב קיש:

לא. בנפרד. יש הפרדה באחזקות.

נחשון אקסלרד:

בעניין המכרז, לנו אין שליטה מתי הרשות השנייה תואיל להוציא מכרז לרדיו
אזורי. אולי אפשר לחדד את ההצעה של אדוני, באופן שאם יצא מכרז ולא ניגשנו
אליו נאבד את הזכות.

היו"ר יואב קיש:

מה זה משנה?

עודד פורר (ישראל ביתנו):

זה משנה.

היו"ר יואב קיש:

היא אמרה שאם לא יוצא מכרז במשך שנים זה לא מונע היום. הרעיון של יציאה
למכרז, כמותו כעסקה היום בלי מכרז בין הבעלויות הקיימות. אין מכרז ב-5
השנים הקרובות, אבל מחר בעלי השליטה רוצים לקנות- - -

נחשון אקסלרד:

לנו אין מה לקנות, אין לי תחנה לקנות.

עודד פורר (ישראל ביתנו):

לא מסתובבות תחנות בשוק.

אתי בנדלר:

אתה דיברת על זכייה במכרז.

נחשון אקסלרד:

אני רוצה שכאשר ייצא מכרז לרדיו אזורי בשפה הערבית- - -

רועי פולקמן (כולנו):

אז נכתוב עכשיו בחוק "כשייצא מכרז"?

עודד פורר (ישראל ביתנו):

אחת הבעיות היא שהממשלה התחייבה כבר פעמים רבות מאוד להוציא מכרז, ולא יצא
מכרז.

עיסאווי פריג' (מרצ):

יש היתכנות כלכלית.

אתי בנדלר:

אז מה אתם רוצים שנכתוב בחוק?

איתן כבל (המחנה הציוני):

אגלה לך סוד, אתה יודע כמה דברים קיימים בחוק שלא מתקיימים בפועל?

עודד פורר (ישראל ביתנו):

אפילו שהיה כתוב בחוק התקציב שצריך להעביר תקציב עד 11 בדצמבר.

היו"ר יואב קיש:

אני רוצה לפתור את הנקודה הזאת.

עודד פורר (ישראל ביתנו):

צריכה להיות אמירה של הממשלה.

מירי נאור אליאס:

דיברת קודם על זה שלא מדובר רק על לגשת למכרז אלא גם על רכישת רדיו אזורי.
זה קשור, כי אם זה לא מוסדר אז גם הרדיו עצמו, במידה והוא מוֹכר, הוא מפר את
החוק. לכן זה חייב להיות מוסדר לשני הכיוונים, גם השתתפות במכרז וגם רכישה
של רדיו אזורי.

היו"ר יואב קיש:

זה הכוונה.

אתי בנדלר:

אני רוצה להבין. אני רוצה לכתוב, כדי שהדברים יהיו מדויקים. אני כתבתי
בפירוש שבערוץ זעיר, המגבלה על בעל עניין או בעל מניות להשתתף במכרז לרדיו
אזורי לא תחול עליו, בכפוף להוראות.

היו"ר יואב קיש:

הבנתי, ולכן השתמשתי בזה כמילה, אבל וידאתי שאת גם מסכימה אתי, ועכשיו את
מבהירה את זה, שהמשמעות של השתתפות במכרז דינה כדין עשיית עסקה עם בעל
מניות קיים. זאת אומרת, אם אומרים שאני רשאי להשתתף במכרז אז אני גם יכול
לעשות עסקה עם בעל מניות קיים. אם את טוענת שיש הפרדה בין הדברים אז בוודאי
צריך לחדד את זה כי הכוונה היא גם בפירוש שיכולה להיות עסקה עם בעל מניות
קיים.

נחשון אקסלרד:

דיברתם על בעל רדיו קיים.

היו"ר יואב קיש:

ברור שזה בעל רדיו קיים.

אתי בנדלר:

אני רוצה להבין כדי שהדברים יהיו מדויקים. המגבלה על אחזקות צולבות לא תחול
גם לעניין עשיית עסקה עם בעל רישיון לרדיו אזורי. אני לא יכולה לומר שהם
יהיו זכאים, כי אולי יש מניעה אחרת.

איתן כבל (המחנה הציוני):

את צודקת לגמרי.

רועי פולקמן (כולנו):

מדובר כאן על שליטה כוללת. החישוב של ההכנסות בין הזעיר למעל הזעיר חייב
להיות מאוחד, כי אחרת לעולם לא נדע.

היו"ר יואב קיש:

אין מצב, זה לא יכול לעבוד כך. כל אחד מחויב בנפרד.

רועי פולקמן (כולנו):

אחרת, הוא תמיד יעביר הכנסות.

היו"ר יואב קיש:

הוא לא יכול. לכל אחד יש חברה שלו, יש לו פה 20% ופה 30%.

עיסאווי פריג' (מרצ):

אני רוצה שאיתן כבל יקשיב לי ובעלי המקצוע, תתקנו אותי אם אני טועה.

היו"ר יואב קיש:

אני רוצה להצביע. רק אם זה חשוב.

עיסאווי פריג' (מרצ):

יכול להיות שיעניין אותך.

היו"ר יואב קיש:

לא, לא.

עיסאווי פריג' (מרצ):

אז אדבר אחרי כן, אחרי ההצבעה.

אתי בנדלר:

זיו גלעדי, יש איזו בעיה?

זיו גלעדי:

אין בעיה, רק בנוסח נציע לכם תיקון.

אתי בנדלר:

בשמחה, תמיד אשמח לקבל הצעות נוסח.

היו"ר יואב קיש:

אני מעלה להצבעה את ההחלטה לגבי הסרת המגבלות בנושא השתתפות של בעל שליטה
בערוץ זעיר או ברדיו אזורי, כפי שהגדרנו לפני רגע עם היועצת המשפטית. מי
בעד? ירים את ידו.

הצבעה

בעד – פה אחד

הסעיף בעניין הסרת מגבלות על השתתפות של בעל שליטה בערוץ זעיר וברדיו
אזורי, כפי שנוסח במהלך הדיון, נתקבל.

היו"ר יואב קיש:

הסעיף נתקבל פה אחד.

לאה ורון:

חבר הכנסת אייכלר הצביע במקום חבר הכנסת יעקב אשר, חבר הכנסת טיבי הצביע
במקום חבר הכנסת דב חנין, חבר הכנסת פורר הצביע במקום חבר הכנסת אילטוב,
וחבר הכנסת מלכיאלי הצביע במקום חבר הכנסת בן צור.

עיסאווי פריג' (מרצ):

יש לי שאלה, אדוני היושב-ראש. איתן כבל, תתקן אותי אם אני טועה. לפני כמה
חודשים העברנו בוועדת הכלכלה הצעת חוק, שרדיו אזורי קיים שיש לו תדר יוכל
לקחת עוד תדר.

איתן כבל (המחנה הציוני):

אתה מתכוון: 190. חוקי בן בסט.

אחמד טיבי (הרשימה המשותפת):

שיוכל לקחת עוד תדר. הצבענו על כך בתחילת הקדנציה.

עיסאווי פריג' (מרצ):

אני רוצה להבין איפה המגבלה הזו תשתלב עם הסעיף הזה.

אתי בנדלר:

אני לא רואה שהיא קשורה לסעיף. מדובר על עוד תדר באזור זיכיון.

איתן כבל (המחנה הציוני):

אלה שני דברים שונים לחלוטין.

היו"ר יואב קיש:

אני לא רוצה שאלות קיטבג פה.

עיסאווי פריג' (מרצ):

זה שאלה שעוד נחזור אליה.

היו"ר יואב קיש:

יש לנו רביזיות ויש לנו נושאים נוספים לדיון.

נעבור לתיקון סעיף 32(ב) בעניין תחולת פקודת הטלגרף האלחוטי. זה דבר
מנהלתי. תציגו את התיקון ונצביע עליו.

זיו גלעדי:

הוועדה הצביעה על אי תחולה של סעיף 32(ב) לחוק על בעלי רישיונות זעירים
ייעודיים. ביקשנו רביזיה, לשנות את סעיף 32(ב), כך שהוא בעצם לא יחול על אף
אחד בנוסחו הקיים. סעיף 32(ב) כיום אומר שכל מורשה לשידורים חייב רישיון
לפי פקודת הטלגרף האלחוטי. הסברנו, פקודת הטלגרף האלחוטי היא הפקודה שמכוחה
מנהלים את הספקטרום האלקטרו-מגנטי, את כל מה שעובר באוויר במדינת ישראל.
לכן חשוב לנו שכל מה שעובר באוויר יגיע לרישיון לפי הפקודה. אנחנו פשוט
מציעים להחליף את הסעיף באמירה: "אין בהוראות סעיף זה כדי לגרוע מהוראות
פקודת הטלגרף האלחוטי". מי שעובר באוויר, צריך להגיע לקבל רישיון, ומי שלא,
כמו בעלי הרישיון הזעירים ייעודיים שלא עוברים, לא צריכים.

היו"ר יואב קיש:

נראה לי בסדר. מישהו רוצה להתייחס לזה?

ישראל אייכלר (יהדות התורה):

רק התייחסות קצרה מאוד. היה פעם שר תקשורת מוכשר מאוד, אני לא רוצה להגיד
את שמו. הוא אמר לי שברגע שיהיה רדיו דיגיטלי אנחנו נאפשר לכל אדם לשדר,
בלי שום מגבלות. את זוכרת את זה?

דנה נויפלד:

זה לא קשור לחוק הזה.

אתי בנדלר:

אין רדיו דיגיטלי.

היו"ר יואב קיש:

הוא אמר רק שאין בחוק זה כדי לשנות עכשיו משהו מן החוק ההוא. זה הכול

ישראל אייכלר (יהדות התורה):

השאלה אם החוק ההוא לא אנכרוניסטי.

היו"ר יואב קיש:

לא, לא.

מי בעד ההצעה? ירים את ידו.

הצבעה

בעד – פה אחד

התיקון בסעיף 32(ב) בעניין תחולת פקודת הטלגרף האלחוטי, כפי שהוקרא, נתקבל.

היו"ר יואב קיש:

התיקון נתקבל.

איתן כבל (המחנה הציוני):

דרך אגב, השר עובד על הדיגיטציה.

דנה נויפלד:

אחרי ההצבעה על הסעיף הזה, יש סעיף אחר, סעיף 13 להצעת החוק, סעיף 71ח
החדש, שקבע שלא יוחל סעיף 32(ב) על בעל רישיון זעיר. את זה עכשיו צריך
להוריד כי הוא לא רלוונטי.

היו"ר יואב קיש:

אין בעיה. לפרוטוקול אמרת וזה יטופל.

דנה נויפלד:

אתם צריכים להצביע על זה.

היו"ר יואב קיש:

למה צריך להצביע?

דנה נויפלד:

כי זה רביזיה, כי הצבעתם על נוסח הסעיף.

היו"ר יואב קיש:

הכול הוא בגלל שינויים בפקודת הטלגרף.

אתי בנדלר:

בסעיף 71ח יש עוד משפט אחד שצריך להצביע עליו, שעדיין לא הוצבע.

דנה נויפלד:

כל עוד אתם לא שוכחים את זה לא אכפת לי שיצביעו על התיקון מאוחר יותר.

אתי בנדלר:

הייתי מציעה להצביע על זה עכשיו, כדי לגמור את התיקונים בפקודת הטלגרף
האלחוטי. תגידי בדיוק מה צריך להיות הנוסח. הנוסח שהיה הוא: "לעניין בעל
רישיון זעיר, יראו את שידוריו כשידורי טלוויזיה כהגדרתם בסעיף 21, הוראות
סעיפים" – כאן להשמיט את סעיף 32(ב), כך שיהיה: "הוראות סעיפים 49, 61, 85
ו-88(3) לא יחולו עליו, וההוראות שלהלן יחולו עליו בשינויים המחויבים". עד
כאן, זה השינוי היחיד.

היו"ר יואב קיש:

נצביע גם על זה, בהתאם לשינוי שעליו הצבענו קודם. מי בעד? ירים את ידו.

הצבעה

בעד – פה אחד

התיקון בסעיף 71ח(א) (בסעיף 13 להצעת החוק), כפי שהוקרא, נתקבל.

היו"ר יואב קיש:

ההצעה התקבלה פה אחד.

אני רוצה להתייחס לשני נושאים חדשים ויכול להיות שהם ייקחו זמן. אתמול שאלה
עו"ד רובינשטיין על שני נושאים שלתפיסתה צריכים להתבטל מתוקף השינוי
שעשינו. אמרתי לה שלדעתי אפשר לדבר על שני הנושאים האלה אבל הם לא קטגורית
צריכים להתבטל עקב השינויים שעשינו. אני לא רוצה לדון בכלל בשינוי בסמכות
המועצה לקבוע את מועדי שידור החדשות, העניין הזה יישאר. אני כן רוצה לדון
בבקשת הערוצים המסחריים לשנות את מועדי שידור סוגה עילית.

נגה רובינשטיין:

איך בסוף, כשצריך לשחרר, נורא קשה.

היו"ר יואב קיש:

את רוצה שלא נדון בזה? שיניתי את דעתי. אני לא דן בזה. הלאה, ממשיכים.

אתי בנדלר:

יש אולי נימוקים ענייניים מדוע לדון.

היו"ר יואב קיש:

אני לא חייב לדון בזה, זה לא קשור. בחרתי כהחלטה שלי.

נגה רובינשטיין:

אני מתנצלת.

היו"ר יואב קיש:

אני לא רוצה לדון בזה, לא עכשיו. אשקול אם לדון בזה בהמשך היום.

אנחנו עוברים לרביזיות.

יש לנו רביזיה לסעיף 2 להצעת החוק, שמתייחס לסעיף 5 לחוק העיקרי, בנוגע
לתפקידי הרשות וסמכויותיה, של חברת הכנסת שרן השכל וחברי הכנסת אמיר אוחנה
ודב חנין. אף אחד מהם לא נמצא פה. חברת הכנסת שרן השכל צריכה להגיע לכאן
בעוד רבע שעה. אחכה לה, ובינתיים נעבור הלאה.

אני קורא מן הרשימה שהעברתם לי.

בנושא חלוקת כספי ה-bid, בסעיף 11 להצעת החוק, אדון אחר כך, בכפוף לסיכומים
שאשמע.

יש לנו רביזיה על סעיף 13. נפתח את סעיף 13 לדיון.

דנה נויפלד:

הולכים לפי הסדר? איך זה הולך? היה סעיף שרצינו להוסיף לעניין הערבויות.

היו"ר יואב קיש:

עניין הערבויות מופיע לי בסעיף 21. עכשיו אנחנו עוברים לפי סעיפי הצעת
החוק, לא חוק הרשות השנייה.

אתי בנדלר:

ייתכן שדילגנו על משהו. תגידי על מה מדובר.

דנה נויפלד:

אם הולכים לפי הסדר של הצעת החוק, רצינו לתקן את סעיף 33א, שלא מופיע בהצעת
החוק, אבל זה היה משתלב בין סעיף 6 לסעיף 7 להצעת החוק.

היו"ר יואב קיש:

בואו נדון בזה, בסדר.

דנה נויפלד:

סליחה, בסעיף 33ב(א).

היו"ר יואב קיש:

"המועצה תקבע בכללים הוראות בעניינים אלה: (1) המועד שממנו ניתן...".

דנה נויפלד:

הפסקה הראשונה מדברת על מועד שממנו ניתן להגיש בקשה.

אתי בנדלר:

את לא מתייחסת לתחילת סעיפים לגבי גופים זעירים?

דנה נויפלד:

לא. זה סעיף שנוגע לערבויות, לא קשור לערוץ זעיר, לא לערות זעיר ייעודי ולא
לכלום.

היו"ר יואב קיש:

זה נושא שדיברנו עליו, סעיף שקשור לערבויות של הערוצים המסחריים ברשות
השנייה.

דנה נויפלד:

של כל הערוצים.

היו"ר יואב קיש:

השר הציע הצעה, שעכשיו דנה נויפלד מציגה אותה. אם פסקה (1) לא רלוונטית אז
אל תגידי שנתחיל בפסקה (1).

דנה נויפלד:

אני רוצה להסביר למה זה רלוונטי. זה רלוונטי בקטנה, לא בגדולה.

היו"ר יואב קיש:

אם זה לא רלוונטי, אל תקריאי. אם זה רלוונטי, תקריאי ותסבירי. אחרת, זה לא
עובד.

דנה נויפלד:

קודם אסביר ואז אתייחס לנוסח של הסעיף. הסעיף הזה מדבר על סמכות של המועצה
לקבוע כללים לענייני בטוחות, כלומר לנושא ערבויות. פסקה (2) אומרת: "הוראות
לעניין הבטוחות שעל המבקש להפקיד, לרבות סכומיהם, מועדי הפקדתם ודרכי
מימושם". יש סמכות למועצה כיום לקבוע כללים.

איילת נחמיאס ורבין (המחנה הציוני):

אני מבקשת מכם, בסאם ג'אבר, אתה אורח יקר ומכובד פה, אתם לא מבינים כמה זה
מפריע, די. אלה נושאים נורא קריטיים.

היו"ר יואב קיש:

אני מצטרף להערתה של חברת הכנסת נחמיאס ורבין, שאני שמח שעוזרת לי במצבי.
אני יודע שיש עוד נושאים שאתם רוצים לדבר עליהם וגם מנסים להגיע להסכמות.
זה לא יכול להיעשות פה בחדר. כל מי שרוצה, שייצא החוצה, ידבר ויחזור.
בבקשה.

דנה נויפלד:

אסביר את הרעיון ואז אתחבר לנוסח הסעיף. היום מועצת הרשות השנייה קובעת
כללים לענייני בטוחות, ואכן מכוח הסעיף הזה היא קבעה כללים לעניין
הערבויות. אנחנו מבקשים להוסיף כרגע שני תיקונים. האחד, שההוראות האלה יהיו
בהסכמת שר התקשורת. השני, בגלל כל השינויים שעושים כאן בוועדה, שהוראות
ראשונות אחרי תיקון החוק הזה יובאו בפני השר תוך חודשיים.

היו"ר יואב קיש:

אכן דיברנו על הזמן. אמרנו שיכול להיות שזה יהיה תוך יותר מחודשיים.

שירלי שיף:

הרשות אומרת שזה צריך להיות תוך 30 ימים.

דנה נויפלד:

אם המועצה יכולה תוך פחות זמן, זה עדיף. שזה יובא בפני השר תוך 30 ימים.

היו"ר יואב קיש:

למה זה צריך להיות בחוק? אם זה סיכום בין הרשות השנייה וביניכם, למה צריך
את זה בחוק? אני עכשיו מחוקק את החוק. אני לא רוצה לכתוב "תוך חודשיים
תביאו". זה לא מתאים.

דנה נויפלד:

זה מדגיש את החיוניות על מנת שכל התיקונים פה ייכנסו לתוקף, וניתנים פה
הרישיונות, ויש תקופה שהרישיון מותנה. הם צריכים לדעת כמה שיותר מהר.

היו"ר יואב קיש:

בסדר, אז ייקח קצת יותר זמן. סיכמתם: תוך חודשיים – יהיה חודשיים. למה
להכניס את זה לחוק?

איילת נחמיאס ורבין (המחנה הציוני):

אין שום סיבה להכניס את זה לחוק.

דנה נויפלד:

אמרנו "חודשיים" בגלל סיבה אחרת. אמרנו את זה בגלל משרד המשפטים. אם זה כבר
יובא בתוך 30 ימים בפני השר- - -

היו"ר יואב קיש:

בואו נפריד לרגע את השיקול שלנו, אם להכניס את הזמן הזה להצעת החוק או לא.
הנושא המהותי הוא שהמועצה תבחן את הערבויות, תיתן הצעה ותביא לאישור השר.

דנה נויפלד:

תקבע כללים ותביא אותם לאישור השר.

היו"ר יואב קיש:

ומה קורה אם השר לא מאשר? נשארים הכללים הקיימים והם צריכים לתקן עד שהשר
יאשר?

דנה נויפלד:

כן.

היו"ר יואב קיש:

כלומר, יש פה איזשהו דיאלוג בין הרשות השנייה לבין משרד התקשורת.

איתן כבל (המחנה הציוני):

יש לי שאלה עקרונית. שאלה מקדימה: איך זה היה עד היום? והשאלה היא: למה
בכלל צריך את השר בתהליך הזה?

דנה נויפלד:

אסביר. בניגוד לנושאים אחרים שיש בחוק הרשות השנייה, עניין הבטוחות לא נוגע
לענייני התוכן. זאת אומרת, כשאנחנו שומרים על ההפרדה בין השר ובין התוכן,
בשביל ליצור את הריחוק, בגלל הטעמים שדיברנו עליהם- - -

איילת נחמיאס ורבין (המחנה הציוני):

לתת לשר כוח בעניינים פיננסיים זה באופן מודע להכניס פוליטיקה אל תוך דברים
שאין להם שום נגיעה לדבר הזה. לא צריך להעמיד פנים.

איתן כבל (המחנה הציוני):

אני לא בטוח שזה לא יותר גרוע מהתערבות בתוכן.

איילת נחמיאס ורבין (המחנה הציוני):

מה זאת אומרת, פי אלף יותר גרוע. כך אתם אומרים: רגע, רגע, אלחץ לך פה.
אנחנו עובדים פה יפה על הצעת החוק הזאת, באמת הצעת חוק מסובכת נורא. למה
להכניס עכשיו "עזים" ברגע האחרון?

היו"ר יואב קיש:

זה לא ברגע האחרון. דיברנו על זה.

דנה נויפלד:

זה לא היה ברגע האחרון, זה נאמר כאן.

אתי בנדלר:

זה לפחות כבר יומיים.

דנה נויפלד:

לא, לא, לא. זה עלה מזמן.

היו"ר יואב קיש:

בואו נקשיב לה. איילת נחמיאס ורבין, שמענו את העמדה שלך. אנחנו יודעים שאת
מתנגדת. בואו נשמע אותה.

דנה נויפלד:

אני רוצה להשלים את ההסבר. גובה הערבות יכול לשמש חסם לכניסה לשוק. מה
שהוועדה עושה פה במשך כל הדיונים, היא מנסה להוריד את הרגולציה ולהסיר
חסמים לכניסה של ערוצים חדשים. גובה הערבות בהחלט יכול להוות חסם תחרותי.

עודד פורר (ישראל ביתנו):

אז בואו נקבע אותו פה.

היו"ר יואב קיש:

צריך גמישות.

איתן כבל (המחנה הציוני):

סליחה, גברתי, זה נקרא להוריד חסמים? תורידו להם כסף, תורידו להם את כל מה
שהם מבקשים. זה העניין, זה נקרא חסמים.

איילת נחמיאס ורבין (המחנה הציוני):

רוצים לקחת מהם את הערבויות.

איתן כבל (המחנה הציוני):

כל הזמן צועקים פה: תורידו להם את הכסף.

דנה נויפלד:

אני רוצה להשלים את ההסבר.

היו"ר יואב קיש:

אני מבקש עכשיו לא להפריע לדנה נויפלד, עם כל הכבוד לכל חברי הכנסת.

איתן כבל (המחנה הציוני):

אתה צודק, סליחה. בטח לדנה נויפלד.

היו"ר יואב קיש:

לא רק לדנה נויפלד, לכל אחד פה.

איתן כבל (המחנה הציוני):

קל וחומר.

דנה נויפלד:

בניגוד לנושאים אחרים, הנושא הזה אינו נוגע לתוכן. ברור שהכול משפיע אבל זה
לא התערבות בתוך החלטות פרוגרמטיות בתוך התוכניות, בלוח השידורים וכן הלאה.

מכיוון שכרגע מורידים פה באופן משמעותי את החובות המוטלות על אותם ערוצים,
צריכה להיות התאמה בין גובה הערבות לבין החובות, כי הערבויות נועדו להבטיח
את קיום המחויבויות. לכן אם המחויבויות קטנות או בהיקף קטן, הערבויות צריך
בהתאמה שיהיו גם כן ערבויות קטנות.

איילת נחמיאס ורבין (המחנה הציוני):

בסדר גמור, אבל למה בידיים של השר? אין לי בעיה עניינית עם הרעיון, אבל
האופן שבו מבקשים לעשות את זה הוא מעוות.

איתן כבל (המחנה הציוני):

אני לא יודע בסוף איזו עבודה תישאר לכם ברשות השנייה לעשות אם כולם עושים
לכם עיקוף, בודקים אתכם.

אלידור בליטנר:

בהינתן שהערבויות מכתיבות את גובה חסם הכניסה לשוק, המשמעות היא שזה מכתיב
את גובה חסם הכניסה לערוצי שידור שייכנסו לשדר, זאת המשמעות. לכן גם אם
אנחנו לא מדברים על תוכן, על תוכניות ספציפיות, זה נוגע לעצם הכניסה של
ערוץ משדר לחוק. זה כן קשור לתוכן, מן הטעם שיש קורלציה בין גובה הערבות
למחויבויות לפי חוק, בין היתר גם למחויבויות התוכן. לכן אנחנו לא מבינים
מדוע לשנות את ההפרדה, שהיא יסוד מוסד ברגולציית התקשורת, בין הדרג הפוליטי
לרגולציית השידורים.

עודד פורר (ישראל ביתנו):

הממשלה לא מסכימה?

היו"ר יואב קיש:

זו לא פעם ראשונה בוועדה הזאת.

עודד פורר (ישראל ביתנו):

אבל מותר לי ליהנות...

היו"ר יואב קיש:

יוליה שמאלוב ברקוביץ, מה הגישה שלכם? יש לי שתי שאלות. קודם כול, האם יש
לכם כוונה להיכנס לבדיקת הערבויות ולהפחית אותן לאור השינויים, ברמה
העקרונית? אני רוצה לשמוע את גישתך.

יוליה שמאלוב ברקוביץ:

חד-משמעית.

היו"ר יואב קיש:

את מתכוונת לעשות את זה?

יוליה שמאלוב ברקוביץ:

ברור.

היו"ר יואב קיש:

אני מבין את הרצון לשנות את זה בחקיקה. נדון בזה בהמשך היום. כרגע אני רוצה
לראות אם אפשר לייצר את זה גם באיזשהו מנגנון שיאפשר להימנע מחקיקה. ברור
שכוונת הוועדה היא להקטין משמעותית את הערבויות בגלל הצמצום של היקפי
הדרישה בחוק וגם בגלל הכוונה לשחרר חסמים ולאפשר כניסה גם של שחקנים חדשים.
לכן שמחתי לשמוע את האמירה החד-משמעית של יושבת-ראש הרשות השנייה. כמה זמן,
להערכתך, התהליך הזה ייקח לכם?

יוליה שמאלוב ברקוביץ:

מרגע שיש לנו קוורום אנחנו עובדים בקצב מהיר. לא הרבה זמן.

היו"ר יואב קיש:

אפשר לדעת שמרגע שיהיה קוורום ותוכלו להחליט, בסדר גודל של חודשיים תהיה
רפורמה בערבווית?

אופיר ביתן:

אפילו פחות.

יוליה שמאלוב ברקוביץ:

אפילו פחות. זה תלוי בפרסום.

היו"ר יואב קיש:

עד חודשיים. תודה.

יוליה שמאלוב ברקוביץ:

מבחינת העבודה של הרשות, אנחנו יכולים לסיים את זה מהר.

היו"ר יואב קיש:

תלוי בקוורום.

יוליה שמאלוב ברקוביץ:

מעבר לזה, זה עניין של פרסום. מכיוון שאנחנו תלויים במשרד המשפטים, תלוי
כמה זמן זה ייקח במשרד המשפטים.

היו"ר יואב קיש:

למה אתם תלויים במשרד המשפטים?

אלידור בליטנר:

בשל הפרסום ברשומות.

היו"ר יואב קיש:

זה שבוע–שבועיים.

אלידור בליטנר:

זה 3 חודשים.

איתן כבל (המחנה הציוני):

בכל מקרה, זה מהר יותר מאשר הקמת הוועדה פה בכנסת.

היו"ר יואב קיש:

אני מתחבר להערה שלי על כך שלא עובדים במשרד המשפטים.

אלידור בליטנר:

כולנו עובדים קשה. זה מחלקה ספציפית שעובדת קשה מאוד, אבל העומסים גדולים.

היו"ר יואב קיש:

אני מבקש ממך כנציגה של משרד המשפטים לתת עדיפות גבוהה, כולל השרה, אם
צריך, ואני בטוח ששר התקשורת גם ידאג לעשות את זה, שברגע שתהיה החלטה על
צמצום הערבויות כפי שאומרת כאן יושבת-ראש הרשות השנייה- - -

יוליה שמאלוב ברקוביץ:

אני חייבת להגיד לך שאני לא מנסה פה – השר מעוניין מאוד לעזור בנושא הזה.

היו"ר יואב קיש:

גם לא אמרתי עדיין שהחלטתי שאני לא מעלה את זה לחקיקה.

איתן כבל (המחנה הציוני):

כמה זה קוורום?

יוליה שמאלוב ברקוביץ:

עשרה אנשים.

היו"ר יואב קיש:

נגמר הדיון.

שירה גרינברג:

אנחנו מבקשים להתייחס.

היו"ר יואב קיש:

אתם לא רלוונטיים כרגע. אני לא עושה שינוי בחקיקה. אז מה את רוצה?

שירה גרינברג:

נתת לכולם לדבר.

היו"ר יואב קיש:

רק בגלל שיש לי פינה חמה בלב אליך, בבקשה.

אתי בנדלר:

אם כך, גם אני רוצה להתייחס.

שירה גרינברג:

לגבי ההצעה שעלתה, ראשית, אני רוצה להגיד שבסעיף שעומד כאן להצבעה, על
תפקידי הרשות, סעיף מספר 5(ב)(6): "לעודד את התחרות, בין היתר, באמצעות
הסרת והנמכת חסמי כניסה לתחום השידורים" – זה המהות של מה שעושה הוועדה. על
כן היא הגדירה באופן ברור מאוד את תפקיד הרשות השנייה, שזה מיוחס לסעיף
נפרד.

היו"ר יואב קיש:

לא הבנתי. את רוצה את השינוי?

שירה גרינברג:

לא. אני מתנגדת לשינוי. אני רוצה להגיד שהוא אינו נדרש מכיוון שיש כאן
תפקיד ברור שנעשה.

מבחינת ההפרדה הברורה שבין הדרג הפוליטי לבין הערוצים המסחריים שמשדרים
חדשות ומשפיעים על דעת הקהל, הדין הקיים משדר רגולציית תקשורת שהיא הפרדה
מוחלטת. הדבר הזה הוא שבירה של הנושא הזה בצורה בוטה מאוד.

היו"ר יואב קיש:

תודה. גם היועצת המשפטית שלי רוצה להתייחס לעניין. היא כנראה תגיד דברים
דומים, בלי שאני יודע, לא שאלתי אותה, אבל מכיוון שאני לא דן בזה יותר
עכשיו, אם נדון בזה עוד פעם אז כמובן נשמע אותה.

אתי בנדלר:

אני רוצה לומר משהו לגבי פרסום הכללים של הרשות השנייה. הצעת החוק הזאת
תחייב את הרשות השנייה לקבוע סדרה של כללים חדשים. הכללים מקבלים תוקף רק
עם פרסומם ברשומות כי זה חקיקת משנה. תהיה בעיה, מפני שבאופן אובייקטיבי,
במחלקת נוסח החוק במשרד המשפטים הם קורסים תחת העומס. לכן אחרי שדנו בזה
בישיבת ממשלה אני שומעת – נעמה דניאל תספר לנו.

נעמה דניאל:

יש החלטת ממשלה, שאומרת שתקנות צריכות להיות במחלקת חקיקת משנה במשך 90
ימים לפני פרסומן.

אלידור בליטנר:

התכתבתי אתמול עם מי שעומדת בראש מחלקת חקיקת משנה והיא אמרה שהם יקצרו את
הזמן לחודשיים. כמובן אנחנו כפופים לזה.

אתי בנדלר:

אבל לכל הכללים החדשים של הרשות השנייה, לא רק לנושא הזה. יש שם בעיה.

היו"ר יואב קיש:

אני לא יכול להשפיע על זה עכשיו. אנחנו מתקדמים הלאה. תודה.

שרן השכל (הליכוד):

מילה אחת בקשר לזה.

היו"ר יואב קיש:

אני לא דן בזה יותר. אמרתי בתחילת הדיון, כאשר לא היית פה, שהדיון הזה יהיה
תכליתי.

שרן השכל (הליכוד):

אז תן לי להתייחס לעניינו של דבר.

היו"ר יואב קיש:

אבל אמרתי שאני לא דן בזה יותר. היועצת המשפטית לוועדה ביקשה לדון בזה.

איתן כבל (המחנה הציוני):

חברים, זה יום האהבה הבין-לאומי.

היו"ר יואב קיש:

אני לא דן בזה.

שרן השכל (הליכוד):

זה לא בסדר.

היו"ר יואב קיש:

אני עובר לדון ברביזיה של חברת הכנסת שרן השכל. את לא רוצה לדון ברביזיה
שלך?

שרן השכל (הליכוד):

מה ההתנהגות הזאת?

היו"ר יואב קיש:

שרן השכל, אני מבטיח לך שאם אדון בזה, את תהיי הראשונה שתדברי. די, אני לא
דן בזה. אנחנו צריכים עד שעה 12 בלילה לסיים את העבודה על הצעת החוק. את לא
רוצה שנדון ברביזיות שלך?

שרן השכל (הליכוד):

דנת בזה עכשיו.

עודד פורר (ישראל ביתנו):

זה לא עולה לסדר היום. מה יש לכם? נו, חבר'ה, מספיק. כאשר יהיה דיון –
נדבר.

היו"ר יואב קיש:

אני עובר לרביזיה, אני חוזר לסעיף 2 להצעת החוק. חיכינו לך, חברת הכנסת שרן
השכל, למרות שלא היית פה ויכולנו להסיר את הרביזיה שלך חיכינו לך.

שרן השכל (הליכוד):

כבר הגשתי אותה.

היו"ר יואב קיש:

אבל אם את לא פה להציג אותה אז מסירים אותה. אנחנו דנים עכשיו ברביזיה
שביקשת, שמתייחסת לסעיף 2 להצעת החוק. אני מבקש לשמוע את הרביזיה, מה רצית
לשנות.

שרן השכל (הליכוד):

מבחינת תפקידי הרשות וסמכויותיה, כפי שאנחנו מגדירים את זה עכשיו, אני
מעוניינת שבחוק הזה תהיה כמה שפחות התערבות מבחינת התכנים.

היו"ר יואב קיש:

סליחה, אני מבקש שקודם כל תקריאי את השינוי שאת מבקשת להכניס ואחרי כן
תנמקי. מה את מציעה?

שרן השכל (הליכוד):

אני מציעה שני דברים. הדבר הראשון, להוסיף פסקה. היא לא נמצאת לפניי כרגע.

אתי בנדלר:

אני יכולה לקרוא: "הרשות תפעל במגמה להגן על חופש הביטוי וחופש העיסוק של
בעלי הרישיון."

שרן השכל (הליכוד):

בדיוק, על מנת להבטיח שבאמת יהיה חופש עיסוק.

דבר שני, אני מבקשת להסיר את פסקה (2): "לשמור על אתיקה בשידורים ובשידורי
פרסומת".

היו"ר יואב קיש:

את זה אי אפשר להוריד. את לא רוצה שהם ישמרו על אתיקה?

שרן השכל (הליכוד):

קודם כול, זה מובן מאליו. וגם את פסקה (3).

היו"ר יואב קיש:

פסקה (3):"להנגיש את השידורים לאנשים עם מוגבלות".

שרן השכל (הליכוד):

קודם כול, להנגיש את כל השידורים ולשים דיבוב על כל שידור, יש לזה עלות
גבוהה. אני לא יודעת מה תהיה העלות לערוצים הייעודיים אם על כל תוכנית נאמר
שצריך שמישהו ידובב אותה.

היו"ר יואב קיש:

אז קודם כול תפרידי. תגידי: "בערוצים הזעירים". זה כבר שינוי. כרגע אמרת
לכולם. זה לא הגיוני.

שרן השכל (הליכוד):

הכוונה שלי לערוצים הזעירים.

היו"ר יואב קיש:

אבל יש גם את חוק הנגישות שהם צריכים לעמוד בו.

יוליה שמאלוב ברקוביץ:

לא צריך חקיקה.

איתן כבל (המחנה הציוני):

יוליה, שרן השכל מדברת וכל רגע את צריכה לפטר עובד. הנה עוד עובד...

איילת נחמיאס ורבין (המחנה הציוני):

זה לא מצחיק. זה עצוב.

היו"ר יואב קיש:

תנו לשרן השכל לסיים את דבריה ואנחנו נדון בהצעה. שרן השכל, תציגי את
הסיבות. אני רוצה לסכם את ההערות שלך. יש שלושה שינויים שחברת הכנסת שרן
השכל ביקשה: שינוי אחד, את המשפט שביקשת להוסיף לגבי שמירה על חופש הביטוי
של הערוץ; שינוי שני, לבטל את פסקה (ב)(2), בעניין שמירת אתיקה בשידורים;
שינוי שלישי, לבטל את פסקה (ב)(3) רק לערוצים הזעירים, בעניין הנגשת
שידורים לאנשים עם מוגבלות.

שרן השכל (הליכוד):

למען האמת, בפסקה (2) לכולם, לא רק לזעירים. אתיקה בשידורים ובפרסומות –
בכל מקרה הם צריכים לעמוד בזה. הסעיף הזה מיותר.

היו"ר יואב קיש:

זה לכולם או רק לזעירים?

שרן השכל (הליכוד):

מבחינתי, לכולם, אבל אם רוצים להתפשר על הערוצים הזעירים אז נעשה את זה
לזעירים.

היו"ר יואב קיש:

הבקשה לביטול פסקה (3), זה רק לגבי הזעירים?

שרן השכל (הליכוד):

כן.

היו"ר יואב קיש:

תודה. שמענו את ההצעה. אני רוצה לשמוע את ההתייחסות של יוליה שמאלוב
ברקוביץ לשלוש ההצעות, בבקשה.

יוליה שמאלוב ברקוביץ:

אדוני היושב-ראש, באמת ערכנו פה דיונים על הסעיפים המהותיים של הרשות
השנייה בסעיף 5. על אף שהיו פה דעות וטענות שהחוק הזה לא עבר מספיק דיונים,
אני חושבת שלא היה חוק במדינת ישראל שעבר כל כך הרבה שעות של דיונים. גם
בנושא הזה דנו. אני מבקשת לא לגעת בסעיף, אלא אם כן אתם רוצים שאנחנו נוסיף
דברים.

היו"ר יואב קיש:

אז את מתנגדת להצעות? אני שואל אותך ספציפית לגבי הסעיף.

חברת הכנסת שרן השכל, אני חייב להגיד לך שאני מתנגד למחוק את הסעיפים. אני
כן מוכן לשקול בחיוב את הוספת הסעיף שרצית, שנראה לי סעיף הגיוני. תקראי את
הסעיף בבקשה.

שרן השכל (הליכוד):

להוסיף פסקה: "להגן על חופש הביטוי וחופש העיסוק של בעל הרישיון."

היו"ר יואב קיש:

זה בפסקה (8).

יוליה שמאלוב ברקוביץ:

זה יסוד מוּסד.

היו"ר יואב קיש:

יוליה שמאלוב ברקוביץ, את לא ברשות דיבור. אני מדבר. הכוונה להוסיף את זה
כפסקה (ב)(8). תקראי אותה שוב כדי שכולם ישמעו.

שרן השכל (הליכוד):

"להגן על חופש הביטוי וחופש העיסוק של בעל הרישיון."

היו"ר יואב קיש:

מה את רוצה להגיד, יוליה שמאלוב ברקוביץ?

יוליה שמאלוב ברקוביץ:

לא הבנתי. זה כמו חוק-יסוד: כבוד האדם וחירותו.

היו"ר יואב קיש:

בואו נתחיל מזה: יש לך בעיה עם זה?

יוליה שמאלוב ברקוביץ:

כן.

איתן כבל (המחנה הציוני):

אין לך עובד שיכול לשמור על זה. עכשיו יש לך הזדמנות לקחת עוד עובד... הנה,
התהפכנו.

עודד פורר (ישראל ביתנו):

תיקח את העובד ההוא ותשים אותו כאן...

היו"ר יואב קיש:

מה הבעיה שלך שנוסיף את זה?

אופיר ביתן:

חופש הביטוי וחופש העיסוק הם זכויות-יסוד במדינה. אנחנו לא צריכים סעיף
ספציפי.

היו"ר יואב קיש:

אז מה אכפת לך שזה יהיה שם?

אופיר ביתן:

כי ההסבר לתוספת הזאת, אני מקריא: "החוק במתכונתו הנוכחית נותן לרגולטור
ואף לרשות השופטת אפשרות להתערב בכדי לקבוע האם שידור מסוים הינו הוגן
ומאוזן. השינויים הללו משאירים שיקולים אלה לערוץ ולציבור באמצעות הרייטינג
להשפיע על הערוץ". אני לא חושב שאנחנו רוצים למנוע מן הרגולטור או מהרשות
השופטת אפשרות למידע הוגן, למידע מאוזן, לאפשר את חופש הביטוי כמו שהבג"ץ
רואה אותו.

היו"ר יואב קיש:

אבל אין בעיה, אין סתירה עם הבג"ץ.

דנה נויפלד:

אם זה לא כתוב בחוק אז לא צריך לשמור על חופש הביטוי וחופש העיסוק?

היו"ר יואב קיש:

בגלל זה אני אומר שזה לא מפריע.

דנה נויפלד:

אז צריך להגיד את זה בכל החקיקה.

יוליה שמאלוב ברקוביץ:

- - -

עודד פורר (ישראל ביתנו):

יואב קיש, אם תכניס את זה, אפילו שזה כתוב בחוק אחר, אז עכשיו תצטרך להתחיל
להכניס כל מיני דברים אחרים שכתובים בחוקים אחרים. זה כאילו ייתרת את הרשות
השנייה.

היו"ר יואב קיש:

זכות הדיבור לזיו מאור, בבקשה.

זיו מאור:

אני יושב-ראש האגודה לזכות הציבור לדעת. ראשית, חופש הביטוי לא מופיע
בחוק-יסוד: כבוד האדם וחירותו. שנית, הקביעה שחופש העיסוק, שכן מופיע בשני
חוקי-היסוד, חלה על הערוצים מבלי שנוסיף את הסעיף הזה, לא נכונה, לא מבחינה
משפטית ולא מבחינה מהותית. מאחר שחוקי-היסוד קובעים כללים ומהכללים האלה
נוצרים חריגים בחקיקה רגילה – חוק הרשות השנייה, כפי שהוא כרגע, כל מה שהוא
זה קביעה שאף על פי שחופש העיסוק וחופש הביטוי עומדים לכל אזרח באשר הוא,
הם מוגבלים כאשר מדובר בבעל רישיון לפי חוק הרשות השנייה. עצם המעבר
מזיכיון לרישיון, שהוא כבר היסטוריה, יוצר שינוי מסוים ברמה הזאת ומגביר
במידה מסוימת את חופש הביטוי וחופש העיסוק של בעלי הרישיון.

היו"ר יואב קיש:

עודד פורר, חשוב לי שתשמע, הוא עונה לך על השאלה.

זיו מאור:

הוא מגביר את חופש הביטוי וחופש העיסוק של בעל רישיון אל מול בעל זיכיון.
אבל יש שתי בעיות עם המצב הנוכחי מבלי שהפסקה הזאת מתווספת. ראשית, מדובר
במשהו שהוא לא אחד מרכיבי שיקול הדעת של הרשות השנייה. כאשר הרשות השנייה
באה להפעיל אכיפה כלשהי, אם זה להטיל סנקציה- - -

תהילה שוורץ אלטשולר:

זה לא נכון.

זיו מאור:

בבקשה אל תקטעי אותי. כאשר היא באה להפעיל סנקציה היא צריכה לשקול ערמה של
שיקולים. השיקולים האלה, ביניהם סעיף 5(ב) בנוסחו החדש, חלקם סותרים, כפי
שזה כרגע. כן, הוספה של הסעיף הזה מתנגשת עם ערכים כמו אתיקה, הגינות
ואיזון, שאנחנו תומכים בהסרתם ומבינים שהם לא יוסרו לפי שעה. אכן יש כאן
התנגשות. אלו ערכים סותרים שהרשות השנייה תצטרך להכריע ביניהם בסופו של
דבר. אם הפסקה הזאת לא תתווסף לא תוכל לעמוד מול הרשות השנייה, או מול בית
משפט במקרה של עתירה לבית המשפט על אכיפה כלשהי, הטענה שהרישיון של הערוץ
נועד לתת לו חופש ביטוי וחופש עיסוק. ההתערבות הזאת אסורה.

שרן השכל (הליכוד):

יש חשיבות עליונה לכך שאחד מתפקידי הרשות יהיה גם להגן על הערוצים. נכון,
הם צריכים לעשות פיקוח ורגולציה, אבל הם חייבים לקחת בחשבון גם את ההגנה על
חופש הביטוי.

היו"ר יואב קיש:

עו"ד אתי בנדלר, בבקשה.

אתי בנדלר:

במלוא הכבוד, אני חולקת לחלוטין על חוות דעתך, זיו מאור. גם חופש הביטוי,
בהתאם לפרשנות בית המשפט העליון, הוא ערך מוגן מכוח חוק-יסוד: כבוד האדם
וחירותו. יש מספיק פסיקה בעניין הזה, שאפילו מדרגת איזה סוג של חופש ביטוי,
אם זה חופש ביטוי מסחרי או חופש ביטוי פוליטי, שמקבל את המקום הכי מרכזי
בחופש הביטוי.

זיו מאור:

אני מכיר את הפסיקה אבל עדיין זה לא מופיע בחוק.

אתי בנדלר:

נורא התאפקתי כשדיברת. כך שגם חופש הביטוי וגם חופש העיסוק הם ערכי יסוד
שכל רשות מנהלית, ובוודאי גם הרשות השנייה, צריכה לשים לנגד עיניה שעה שהיא
מפעילה את סמכויותיה. אבל נכון שאפשר להגביל את זכויות היסוד האלה לפי חוק
ובהתאם לפסקת ההגבלה שבחוקי-היסוד, ואני לא נכנסת עכשיו להרצאה במשפט
חוקתי.

אם יש ערך שהרשות השנייה מופקדת עליו, למשל על אתיקה, אתה רוצה להסיר את זה
ולתת מקום עליון לחופש הביטוי גם אם הוא מתנגש בערכי אתיקה. מה לעשות, שעד
כה הוועדה הזו, ואני מקווה שגם כל ועדה אחרת שתדון בזה, תיתן משקל משמעותי
גם לאתיקה בשידורים, קל וחומר בחדשות אבל בכלל בשידורים, כך שאם מועצת
הרשות השנייה תמצא שערוץ מסחרי מסוים פעל בניגוד לכללי האתיקה לא תעמוד לו
הזכות לחופש הביטוי בגלל שזה מעוגן בחוקי-יסוד, וגם אם זה ייכנס לכאן זה לא
יתרום דבר. אני חושבת שלהיפך, לקחת את ערכי היסוד האלה, שיש להם רמה
נורמטיבית גבוהה יותר, ולהנמיך אותם ולשים אותם כאחד מן הערכים האחרים, זה
רק מקטין את הערכים האלה.

זיו מאור:

קודם כול, אין ספק, מטעמים ראויים או לא, שהאכיפה בתחום האתיקה היא פגיעה
בחופש הביטוי. יכול להיות שבמקרה כזה או אחר היא מוצדקת.

דנה נויפלד:

גם אכיפה בכביש פוגעת בחופש התנועה.

זיו מאור:

עצם האכיפה בכללי האתיקה היא פגיעה. יכול להיות שהיא פגיעה מוצדקת. גם כאשר
אנחנו, לצורך העניין, לוקחים רוצח ושמים אותו בכלא, אנחנו פוגעים בחופש
התנועה שלו, אין ספק שמדובר בפגיעה בזכות יסוד והיא מוצדקת, היא עשויה
להיות מוצדקת, אני לא חולק על זה.

העמדה שלנו היא שצריך לשלול מן הרשות את הסמכות לאכוף אתיקה. אני שם את
הנקודה הזאת בצד.

היו"ר יואב קיש:

זה לא יתקבל.

זיו מאור:

אני יוצא מתוך הנחה שבקרב הזה הפסדתי. הדיון כרגע הוא על השאלה האם אנחנו
מוסיפים- - -

אתי בנדלר:

ויש לה סמכות לאכוף שידורים אסורים, למשל, ועוד ועוד.

זיו מאור:

אני מבקש מהכנסת לחוקק חובה על הרשות השנייה, באופן אקטיבי ופוזיטיבי, לקחת
בחשבון גם את חופש הביטוי וחופש העיסוק של בעלי הרישיון. יש לכך שתי סיבות.
סיבה אחת אמרתי. הסיבה השנייה שלא אמרתי- - -

היו"ר יואב קיש:

אתה לא מקטין את זה?

זיו מאור:

לא, בוודאי שלא.

אתי בנדלר:

חד-משמעית, כן.

אופיר ביתן:

אתה מפריד את חופש הביטוי של בעל הרישיון.

יוליה שמאלוב ברקוביץ:

- - -

היו"ר יואב קיש:

אני רוצה לשמוע את דנה נויפלד ואחרי כן את יוליה שמאלוב ברקוביץ, בבקשה.

דנה נויפלד:

קודם כול, אני בוודאי מסכימה עם כל מה שאתי בנדלר אמרה. צריך לזכור שיש עוד
הרבה חקיקה ישראלית שנוגעת בנושא תקשורת ושם ההצעה הזאת לא עומדת לדיון.
האם ניתן להבין מכך שלא ניתן להגן שם על חופש הביטוי, או שאין חובה לרשות
להגן על חופש העיסוק?

זיו מאור:

גם על כך אני מבקש להשיב אחר כך.

דנה נויפלד:

זו נשמעת לי טענה משונה מאוד. אבל יותר מזה, יש גם את חופש הביטוי של מי
שמאזין או שומע או צופה, וגם על חופש הביטוי שלו צריך להגן. הרשות אמורה
לאזן בין כלל השיקולים של כל הגורמים ולמלא את חובתה.

היו"ר יואב קיש:

אשאל אתכם שאלה. פה אנחנו עוסקים גם בחופש הביטוי וחופש העיסוק. אם אני
משאיר את זה רק לחופש הביטוי?

יוליה שמאלוב ברקוביץ:

סליחה, אדוני היושב-ראש- - -

אתי בנדלר:

לשם מה? זה לא תורם שום דבר.

יוליה שמאלוב ברקוביץ:

מגיעה לפה עמותה שכנראה מאוד אוהבת את המילה "חופש הביטוי". היא רוצה בכוח
להנמיך זכות יסוד שנקבעה במדינה.

היו"ר יואב קיש:

שאת שומרת עליה?

יוליה שמאלוב ברקוביץ:

לא רק אני.

דנה נויפלד:

החובה שלה לשמור עליה.

זיו מאור:

אבהיר שהמוטיבציה המעשית וההיסטורית שלנו היא חופש ביטוי.

יוליה שמאלוב ברקוביץ:

זה חוסר הבנה מוחלט- - -

היו"ר יואב קיש:

יוליה שמאלוב ברקוביץ, תודה. זיו מאור, תודה, שמענו אותך פעמיים.

זיו מאור:

אני רוצה להשיב לדברים שדנה נויפלד אמרה.

תהילה שוורץ אלטשולר:

אני מבקשת להתייחס.

היו"ר יואב קיש:

לא עכשיו.

תהילה שוורץ אלטשולר:

למה אתה נותן לשמוע רק דעה אחת ולא דעה אחרת?

היו"ר יואב קיש:

כאשר תראי מה אני עושה את תביני.

דנה נויפלד:

מה עם חופש הביטוי של תהילה שוורץ אלטשולר?...

תהילה שוורץ אלטשולר:

את עיקרון השוויון גם צריך לשמור.

היו"ר יואב קיש:

אסביר את מה שאמרתי בתחילת דבריי. הדיון הזה פתוח לחברי הכנסת ולמשרדי
הממשלה. כל מי שאני נותן לו לדבר פרט לחברי הכנסת ולנציגי משרד הממשלה זה
אקסטרה. במקרה הזה, אני יודע שזיו מאור משקף את כוונתה של חברת הכנסת שרן
השכל ולכן מתנהל הדיון אתו. אם נחליט שצריך לשמוע אנשים נוספים, אחליט.

איילת נחמיאס ורבין (המחנה הציוני):

אני מבקשת שתהילה שוורץ אלטשולר תקבל זכות דיבור.

זיו מאור:

לגבי הטענה שהדבר הזה קיים גם בחוקים אחרים, אגיד בצורה הכי ברורה: אנחנו
פה דוחפים את הדבר הזה בגלל שראינו שבפעולות של רגולטורים, גם הרשות השנייה
וגם רגולטורים אחרים בחקיקה אחרת לא לקחו בחשבון את חופש הביטוי של בעלי
הרישיון. המוטיבציה של התיקון הזה, הבסיס שלו הוא לגרום לפקידים, שמסרבים
להרפות מהכוח שלהם, להתחיל להבין שרישיון הוא קניין פרטי. השידור איננו
פריבילגיה, הוא זכות בסיסית, הוא חלק אלמנטרי מחופש הביטוי ובבסיס בברירת
המחדל אין לכם זכות להתערב בו. זו נקודת המוצא. אם המחוקק לא יבהיר את זה,
אתם לא תיישמו את זה, עם כל הכבוד לחוקי-היסוד.

היו"ר יואב קיש:

אני מעלה להצבעה את בקשת חברת הכנסת שרן השכל. יש לנו שלוש הצעות שנצביע
עליהן. דיברנו על שלושה דברים: ביטול פסקה (2), ביטול פסקה (3) והוספת פסקה
(8) בסעיף קטן 5(ב). לא נצביע על דברים שלא דיברנו עליהם. אני מצביע על
ביטול פסקה 5(ב)(2): "לשמור על אתיקה בשידורים ובשידורי פרסומת". מי בעד
ביטול הפסקה? ירים את ידו. מי נגד? מי נמנע?

הצבעה

בעד – 1

נגד – 5

נמנעים – אין

ההצעה של חה"כ שרן השכל למחוק את פסקה 5(ב)(2) לא נתקבלה.

היו"ר יואב קיש:

ההצעה לא התקבלה.

הצעה נוספת, לבטל את פסקה (3): "להנגיש את השידורים לאנשים עם מוגבלות", רק
לגבי ערוצים זעירים. מי בעד ביטול הסעיף?

שרן השכל (הליכוד):

אני רוצה עוד לשמוע את הערוצים, האם הם יכולים לעמוד בחובה הזאת.

היו"ר יואב קיש:

לא, סיימנו את הדיון.

אתי בנדלר:

יש עוד חוק אחר שמחייב אותם, יש חוקי הנגשה.

היו"ר יואב קיש:

מי בעד ההצעה? ירים את ידו. מי נגד? מי נמנע?

הצבעה

בעד – 1

נגד – 6

נמנעים – אין

ההצעה של חה"כ שרן השכל למחוק את פסקה 5(ב)(3) לגבי ערוצים זעירים לא
נתקבלה.

היו"ר יואב קיש:

ההצעה לא נתקבלה.

אנחנו עוברים להצבעה על הבקשה לתוספת פסקה (8) לפי הנוסח כפי שהוקרא, לבקשת
חברת הכנסת שרן השכל. מי בעד? ירים את ידו. מי נגד? מי נמנע?

הצבעה

בעד – 1

נגד – 3

נמנעים – 3

ההצעה של חה"כ שרן השכל להוסיף את פסקה 5(ב)(8) לא נתקבלה.

היו"ר יואב קיש:

ההצעה לא נתקבלה. את יכולה לרשום אותן כהסתייגויות.

אתי בנדלר:

את רוצה להפוך את זה להסתייגויות?

שרן השכל (הליכוד):

לא.

היו"ר יואב קיש:

אנחנו ממשיכים עם הרביזיות. הגענו לסעיף 13 להצעת החוק.

שרן השכל (הליכוד):

מה לגבי סעיף 6?

היו"ר יואב קיש:

גמרנו. שאלתי אותך על מה הרביזיות, דיברנו והצבענו עליהן. נסגר. יש לך
רביזיה על סעיף 6?

שרן השכל (הליכוד):

לא רביזיה אלא מה שדיברנו עליו אתמול, לבטל את עניין שעות השידורים. אמרת
שנדבר על זה היום.

היו"ר יואב קיש:

זה אחר כך. עכשיו מדברים רק על רביזיות.

אני עובר לסעיף 13 להצעת החוק, שמתייחס לסעיף 71ו לחוק העיקרי, הגדרת "בעל
רישיון זעיר ייעודי". רועי פולקמן, זה הנושא שדיברתי אתך עליו.

עיסאווי פריג' (מרצ):

אדוני היושב-ראש, למה לא תתמקד בסעיפים שיש בהם קצת מחלוקת?

היו"ר יואב קיש:

אני עובר, לפי הרשימה שיש לי, בצורה מסודרת על כל הצעת החוק. היו דברים
במחלוקת, יש עוד דברים, הייתה עכשיו מחלוקת. אני לא יודע להגיד איפה יש
מחלוקת או אין מחלוקת. אני מתקדם.

אנחנו דנים עכשיו בסעיף משמעותי מאוד, עם שינוי חשוב מאוד, שהעליתי אותו
כמה פעמים ואמרנו שנשלים את הדיון בו. גם אני הייתי מעורב בזה, גם חבר
הכנסת פולקמן, גם חבר הכנסת עודד פורר היה מעורב בזה. אני רוצה להגיד, הוא
ישפיע עלינו על עוד סעיפים בהמשך.

איתן כבל (המחנה הציוני):

אני לא הייתי מעורב?

היו"ר יואב קיש:

אתה לא.

איתן כבל (המחנה הציוני):

אני צריך לדעת, לקבוע את העמדה.

עיסאווי פריג' (מרצ):

הוא מנהיג את האופוזיציה בוועדה. אתה אומר שהוא לא מעורב?

היו"ר יואב קיש:

הוא מעורב בכול, אבל יש סוג של מעורבות, ויש סוג של מעורבות.

איתן כבל (המחנה הציוני):

הבנו איזו מעורבות...

היו"ר יואב קיש:

אני צריך שאתי בנדלר תשב פה לידי ותקשיב. עיסאווי פריג', יש משהו ספציפי
שאתה מחכה לו ומבקש שנדון בו כעת?

עיסאווי פריג' (מרצ):

לגבי סוגיית האתיקה והחדשות, רציתי שקצת נדבר עליה.

אתי בנדלר:

נגיע לזה.

היו"ר יואב קיש:

יש לנו סעיף קצר שנוכל לדון בו? כי אני צריך לצאת החוצה ל-10 דקות.

מירי נאור אליאס:

יש משהו טכני, אם אפשר להעלות, בנושא האפיקים.

היו"ר יואב קיש:

יש נושא של אפיקים שנראה לי הגיוני. חבר הכנסת כבל, אני רוצה שתוביל אותו.
אחרי שהם מפסיקים להיות ערוץ זעיר ייעודי והופכים להיות ערוץ זעיר, צריך
לשמר להם את האפיק ב"הוט" ו"יס".

(היו"ר איתן כבל)

עודד פורר (ישראל ביתנו):

וגם במעבר מהכבלים והלוויין לרשות השנייה האפיק נשמר.

אתי בנדלר:

כן, אבל השאלה לכמה זמן הוא נשמר. בהתאם להצעה הזאת, הוא נשמר ל-5 שנים,
והם מבקשים להמשיך את זה לזמן רב יותר. אין לאף אחד זכות מוקנית באפיק.

היו"ר איתן כבל:

עובדה: ראה אפיק 22 כמשל. מיכל רפאלי כדורי, את כבר מבקשת לשמור את האפיק?
את נותנת הנחיה?

מיכל רפאלי כדורי:

לא, אני רק רוצה שהמספר- - -. אולי נעשה מזה הפקות מקור. מי שרוצה את
הנדל"ן שלי ושיישמר לו לנצח, שישלם על זה.

תהילה שוורץ אלטשולר:

זה חופש העיסוק.

דנה נויפלד:

חופש הקניין.

מיכל רפאלי כדורי:

אני משפרת את ההצעה שלי לטובת הציבור: שיתנו את הכסף הזה לקרן להפקות מקור
שאנחנו נשדר, אנחנו ו"הוט" כמובן.

איתמר אביטן:

אנחנו בעד.

אתי בנדלר:

על מה את מדברת?

מיכל רפאלי כדורי:

מי שרוצה לשמר את האפיקים- - -

היו"ר איתן כבל:

היא לא הוסיפה: אם אפשר להוציא את הפקות המקור.

מיכל רפאלי כדורי:

הפקות מקור בז'אנר עליון, לא משהו אחר.

רעיה עדני:

גם אנחנו בעד.

היו"ר איתן כבל:

חברים, בואו נהיה רציניים.

מיכל רפאלי כדורי:

אני לא צוחקת. המספרים האלה ששייכים למישהו, הם לא קושאן שלהם לכל החיים.
זה נדל"ן שלנו. אם המדינה רוצה לתת את זה למישהו, שתיקח בתמורה משהו ותיתן
לי את זה, או שתיתן את זה לקרן להפקות מקור שישודרו אצלנו.

היו"ר איתן כבל:

עמדתך ברורה. עודד פורר, רצית להתייחס?

עודד פורר (ישראל ביתנו):

אני עדיין לא מבין את הסוגיה הזאת. הם פטורים גם מדמי מעבר למשך 5 שנים אבל
אחר כך הם מתחילים לשלם דמי מעבר לפי החוק. אז אני לא מצליח להבין את הטענה
של מיכל רפאלי כדורי.

מיכל רפאלי כדורי:

הטענה שלי התייחסה למספר האפיק ולא לדמי המעבר.

היו"ר איתן כבל:

העניין הוא זה: שימור האפיק – טוענת מיכל רפאלי כדורי, בצדק, שאפיק הוא
משאב, הוא כמו פיסת קרקע. יש אפיקים שהמספר שלהם- - -

מיכל רפאלי כדורי:

יש נדל"ן ליד הים עם נוף. יש כל מיני נדל"ן.

היו"ר איתן כבל:

יש נדל"ן עם נוף לים ושלא יבנו שם, ויש נדל"ן שבמקרה אם טעית עם האצבעות
הגעת אליו. השאלה היא אם זה באמת נדל"ן כפי שאת מתארת אותו.

מיכל רפאלי כדורי:

אם הוא לא כמו נדל"ן אז- - -

היו"ר איתן כבל:

מיכל רפאלי כדורי, אפילו עדיין לא הבעתי עמדה, אני שוקל איפה, ליד הים או
בחצר האחורית. תיכף נתייחס לזה.

עודד פורר (ישראל ביתנו):

אגב, ליד הים יש לך יותר הוצאות כי המלח אוכל את המבנה.

דנה נויפלד:

אני רוצה לציין שלאף אחד מן הערוצים אין זכות קבע לשבת באפיק כלשהו.

היו"ר איתן כבל:

ראינו את זה בערוץ 2.

דנה נויפלד:

ערוץ 2 הוא דוגמה, ואם בעוד שנתיים, שלוש, עשר שנים ירצו לעשות רפורמה אחרת
ויהיה היגיון בהזזת הערוצים, שוב, לא רק את הערוצים הייעודיים או את
הערוצים הזעירים אלא ערוצים מכל מיני סוגים, אז יש היגיון לאפשר ולתת את
הסמכות הכללית, כפי שנתונה היום בחוק, למועצה, לשקול את השיקולים הרחבים
יותר. יכול להיות מגוון של שיקולים. אולי יש היגיון שכל הערוצים בשפות
מסוימות, מתישהו תהיה רפורמה ויקבצו אותם.

עודד פורר (ישראל ביתנו):

היום כשרוצים להחליף אפיק זה נעשה באישור מועצת הרשות השנייה?

דנה נויפלד:

זה בסמכות המועצה.

עודד פורר (ישראל ביתנו):

אחרי 5 שנים הסמכות היא של המועצה?

רועי פולקמן (כולנו):

מה הבעיה שזה יוגדר ל-5 שנים ואחרי זה ידונו?

אתי בנדלר:

זה מה שמוגדר. היא רוצה שינוי.

רועי פולקמן (כולנו):

אחרי כן זה נשאר פתוח להחלטת המועצה.

עודד פורר (ישראל ביתנו):

אם זה בסמכות הרשות – יכול להיות שהאפיק יישאר, יכול להיות שלא.

אתי בנדלר:

עו"ד נאור, אולי תחזרי על הבקשה שלך בעניין האפיקים.

מירי נאור אליאס:

הדיון על מספרי האפיקים, על כך שיש לשמר אותם, נערך פה כבר. דובר, ולא היו
התנגדויות, על כך שמספר האפיק יישמר לערוץ כל הזמן.

מיכל רפאלי כדורי:

בתקופת המעבר.

מירי נאור אליאס:

תקופת המעבר – זה דבר שנוסף רק לנוסח הזה. אני אומרת את האמת, אני חשבתי
שזה בכלל טעות סופר כי זה לא מה שנאמר. נאמר שהמספרים יישמרו. אם רוצים
לפתוח את זה אחרי תקופת המעבר, בבקשה, שישימו את כל הערוצים המסחריים ביחד,
שיוסיפו את הערוצים הייעודיים הזעירים למספרים 15 ואילך, בואו נראה. זה גם
לא קניין. בכלל העניין הזה לא הגיוני כי בסוף אם ערוץ הוא ערוץ 20 או ערוץ
24 אז השם שלו – זה הערוץ. להעביר אותו עכשיו לערוץ 672- - -

רועי פולקמן (כולנו):

ומה עם ערוץ 10?

מירי נאור אליאס:

ערוץ 10 היום מוחשך.

רועי פולקמן (כולנו):

יש ערוץ בשם הזה שנמצא עכשיו באפיק 14. אז מה?

מירי נאור אליאס:

נכון, אבל שם היה מקרה של ערוץ אחד שהתפצל לשתיים ולא הייתה ברירה, היו
צריכים לפתור את זה באיזו צורה.

רועי פולקמן (כולנו):

במה ערוץ 10 יותר מסכן מערוץ אחר, למשל מערוץ 24? אני לא מבין.

מירי נאור אליאס:

בואו נקבע שכל הערוצים המסחריים יהיו אחד אחרי השני ברצף אחרי 5 שנים.

רועי פולקמן (כולנו):

לא נקבע. את זה הרשות השנייה תקבע.

מירי נאור אליאס:

יש כאן עניין- - -

היו"ר איתן כבל:

בבקשה, אתי בנדלר.

אתי בנדלר:

אני רוצה להזכיר קודם קצת היסטוריה ככל שמדובר בערוצים מסחריים. אני מדברת
על ערוץ 10, על "רשת" ועל "קשת" ששודרו בערוצים 10 ו-22. ערוץ 10 שידר
בערוץ 10, "רשת" ו"קשת" שידרו בערוץ 22. ואז עלה הרעיון להזיז אותם לאפיקים
אחרים. הערוצים האלה, שנציגיהם יושבים כאן, בוודאי זוכרים את המאבק הגדול.
הם שלחו הרבה מאוד חוות דעת וטענו שיש להם זכות קניין במספרים האלה, שהם
טיפחו את המספר 22 ולכן אסור להזיז אותם משם.

היו"ר איתן כבל:

זיבלו, דישנו.

קריאה:

זה לא קשור.

אתי בנדלר:

תיכף תראי שזה קשור. אז קודם כול, המדינה קמה, והוועדה ביקשה את חוות דעתי
בעניין הזה. חיוויתי דעתי שאין להם זכות מוקנית במספר האפיק. הסמכות במקרה
הזה הייתה של המועצה לשידורי כבלים ולוויין, כי מדובר במספר אפיק בשידורי
הכבלים והלוויין, והיא שרשאית להחליט על מספר האפיק.

גם כאן, הבקשה של עו"ד נאור בקשר לערוץ 20 עלתה. אקרא מהפרוטוקול את
ההחלטות שנתקבלו.

עודד פורר (ישראל ביתנו):

יש לי שאלה לפני כן, אם אפשר. הסמכות הזו הייתה לכל הערוצים שנמצאים היום
תחת מועצת הכבלים והלוויין?

אתי בנדלר:

הייתה ותהיה.

עודד פורר (ישראל ביתנו):

גם היום, לצורך העניין, הם נמצאים תחת רגולציה מסוימת, שאומרת שמועצת
הכבלים והלוויין יכולה לשנות את מספרי האפיקים.

אתי בנדלר:

נכון. למרות זאת, הערוצים האלה הציגו בקשה, שברגע שהם הופכים ממעמד של ערוץ
משדר, ערוץ ייעודי, לערוץ מסחרי, ערוץ זעיר או ערוץ זעיר ייעודי, לא משנה,
ישמרו להם את מספרי האפיקים שלהם.

בפרוטוקול מ-14 בינואר 2018 אמר היושב-ראש יואב קיש: "אז אפשר לעשות את זה
למשך הוראת השעה, שממילא יש לנו עם הזעיר ייעודי לצורך העניין... כל התקופה
הזו הם יהיו באפיק שלהם, ולאחר מכן, כשתהיה החלטה לעבור למשהו אחר, אז הם,
כמובן, לפי סמכות השר לדעתי או מי ש...".

הנושא הזה עלה פעם שנייה בישיבה ב-17 בינואר 2018 ואז התקבלה החלטה,
שהועמדה להצבעה, ונאמר: "חבריי לוועדה, אני מעלה להצבעה את ההחלטה הזו, חבר
הכנסת כבל, שאנחנו נוסיף הגדרה ברורה, שלמשך הוראת השעה האפיקים הייעודיים
יישמרו כדי לשמור על הסטטוס קוו. מי בעד? בעד. הצבעה. החלטה שהאפיקים
הייעודיים יישמרו למשך הוראת השעה אושרה".

עודד פורר (ישראל ביתנו):

מבחינתנו זה נגמר.

אתי בנדלר:

אני רוצה להעיר. יש כאן בקשה לדיון מחדש בנושא הזה אבל אני מוחה על כך
שבמכתבים שקיבלנו נאמר שזו לא ההחלטה שנתקבלה, שמה שכתבנו לא תואם להחלטה
שנתקבלה.

דב אברמוביץ:

גם כיום לפי הדין הקיים, הדין מכיר בסמכות של הרשות להורות לפלטפורמה בקשר
למספר האפיק. זה נבחן גם בבג"ץ.

היו"ר איתן כבל:

עד עכשיו זה מה שאתי בנדלר אמרה.

דב אברמוביץ:

היא אמרה להיפך, היא דיברה על הסמכות להעביר את הערוצים ממקומם. אני מדבר
על המצב האחר. זה לא נדל"ן של הפלטפורמות וזהו. למדינה כנראה יש אינטרס.
שוב, זה לא "רשת" ו"קשת" שעברו מערוץ 22 לערוצים 12 ו-13. אתם מדברים עכשיו
על העברת ערוץ שהוא ממילא ערוץ נישה לאפיק מספר 168. מי יראה אותם שם?

מיכל רפאלי כדורי:

למה אתה מניח שכך יעשו?

שרן השכל (הליכוד):

אני רוצה לדעת מה המנגנון שעומד מבחינת הרשות השנייה.

דב אברמוביץ:

קיימת האפשרות שהמדינה תורה לפלטפורמה למקם את הערוץ באפיק מסוים. חשוב
מאוד שלפחות הסמכות הזאת תישמר. אתם אומרים שבעוד 5 שנים- - -

(היו"ר יואב קיש)

היו"ר יואב קיש:

לרגע אחד אני הולך ואתם שוברים את המועדון?...

עודד פורר (ישראל ביתנו):

אתה לא יודע מה הלך פה, כמעט היו מכות...

איתן כבל (המחנה הציוני):

עסקנו ברביזיה של חברת הכנסת שרן השכל, שעדיין לא נתתי לה את רשות הדיבור,
לגבי שינוי מספרי אפיק, שכבר קיימנו על כך דיון והצבענו על זה. היא ביקשה
רביזיה.

שרן השכל (הליכוד):

כדי שגם לאחר תקופת המעבר יישמרו להם האפיקים.

איתן כבל (המחנה הציוני):

אנחנו אמרנו: לא.

עודד פורר (ישראל ביתנו):

בואו נחדד את העניין כדי להבהיר את הנושא הזה. לאחר 5 שנים, שזה תקופת
המעבר שבה נשמר להם האפיק, זה לא שתבוא עכשיו פלטפורמה, "יס" או "הוט",
ותחליט לבד איזה אפיק.

אתי בנדלר:

זה סמכות של המועצה, של הרגולטור. כאשר הרגולטור מפעיל את שיקול דעתו הוא
צריך נימוקים טובים כדי לשנות את הדברים.

עודד פורר (ישראל ביתנו):

זאת אומרת, זה לא הנדל"ן שלה.

אתי בנדלר:

לא.

שרן השכל (הליכוד):

אני רוצה לשמוע את מועצת הכבלים והלוויין.

היו"ר יואב קיש:

אני משתלט על הדיון בחזרה. אני רוצה לסכם, אם הבנתי נכון, ואמשיך פה. אנחנו
מדברים על מה שקורה לאפיקים של הערוצים הייעודיים לאחר הוראת השעה. במידה
והם הופכים להיות זעירים לפני סיום הוראת השעה, האפיק לדעתי נשמר להם לפי
החוק. זה מופיע בחוק או שאני טועה?

אתי בנדלר:

למשך הוראת השעה בלבד. זה נדון בוועדה והייתה הצבעה.

עודד פורר (ישראל ביתנו):

יש להם הגנה של 5 שנים.

היו"ר יואב קיש:

אני מבקש לשאול את הרשות השנייה. כשאתם נותנים רישיון לערוץ, לצורך העניין
לערוצים 12, 13 ו-14 שקיבלו רישיון, לכמה זמן הם קיבלו את האפיק שלהם?

קריאה:

לתקופת הרישיון.

היו"ר יואב קיש:

אז למה צריך לנהוג פה אחרת? למה לא לתקופת הרישיון?

ישראל אייכלר (יהדות התורה):

שם זה ל-15 שנים.

היו"ר יואב קיש:

למה אנחנו צריכים לנהוג פה אחרת? עכשיו הגעתי לדיון ואני שואל בכנות. אני
מדבר על ערוצים 12, 13 ו-14.

אתי בנדלר:

כי כאן נעשה משהו אגרסיבי מאוד בתיקון חוק.

היו"ר יואב קיש:

אני שואל שאלה אחרת. שמעת את השאלה ששאלתי? שאלתי לכמה שנים הם קיבלו את
האפיק שלהם.

מיכל רפאלי כדורי:

הם שילמו על זה המון כסף. זה כספי ה-bid, הם שילמו על זה כסף, הם לא קיבלו
את זה בחינם.

היו"ר יואב קיש:

הבנתי. מה עמדת הרשות השנייה בעניין האפיקים של הערוצים הייעודיים?

שרן השכל (הליכוד):

אל תשכח שכספי ה-bid הם כספים שאנחנו אמורים גם כך להחזיר לערוצים עצמם.
ערוץ 10 שילם 1.30 שקל עבור ה-bid שלו.

נגה רובינשטיין:

"קשת" שילמה 125 מיליון שקל.

היו"ר יואב קיש:

יוליה שמאלוב ברקוביץ, את רוצה לענות לי? יפעת בן חי שגב, את רוצה לענות
לי, לפחות לתפיסתך?

יפעת בן חי שגב:

זה לא נוגע אליי. אלה שידורים מסחריים.

היו"ר יואב קיש:

אני שואל על מספרי אפיקים.

איתמר חרמון:

כל עוד הוא היה ערוץ ייעודי לפי חוק התקשורת, למועצה הייתה סמכות. זה סעיף
6כא1(ב)(4).

מיכל רפאלי כדורי:

שערוץ 10 נשאר ב-10.

היו"ר יואב קיש:

את לא בזכות דיבור.

שרן השכל (הליכוד):

אפשר לשנות את זה.

אתי בנדלר:

הסעיף הזה בוטל? אז למי יש היום סמכות?

איתמר חרמון:

מבטלים אותו פה.

היו"ר יואב קיש:

אני רוצה "לחתוך" את זה. אנחנו לא יכולים לדון פה על כל דבר 10 שנים, מה
לעשות, עם כל הדעות של כולם. המספרים שאני אומר לכם כרגע הם בין 5–15 שנים.
זה לא יכול להיות 5 שנים, זה מעט מדי; זה לא יכול להיות 15 שנים. אני רוצה
"לסגור" את זה על 10 שנים. יישמר להם האפיק ל-10 שנים.

מיכל רפאלי כדורי:

למה? אז שישלמו על זה לציבור בהפקות מקור.

היו"ר יואב קיש:

חברי הכנסת, זאת ההצעה שלי. אני רוצה לשמוע את ההתייחסות שלכם. אסביר את
ההצעה. מדובר על שמירת מספר האפיק. לאפיק יש חשיבות כי הוא נדל"ן מסוים
ששייך גם לפלטפורמה וגם לרשויות. מצד שני, יש לנו דוגמה, היה bid, נהיה
מסחור: חלק שילמו יותר וחלק שילמו פחות, כל אחד על הנדל"ן שלו, קיבלו
רישיון ל-15 שנים. היום מוגדר לערוצים הזעירים שיש להם את מספר האפיק למשך
5 שנים. לכן אמרתי שהטווח צריך להיות בין 5 ל-15 שנים. הוא לא יכול להיות
ל-15 שנים כי הם לא משלמים פה כלום והם מקבלים במידה מסוימת הטבה מאתנו,
שהם יכולים לשמור על אפיק מסוים. מצד שני, 5 שנים נראה לי מעט מדי זמן. לכן
אמרתי: 10 שנים. אחרי 10 שנים ייערך דיון נוסף.

רועי פולקמן (כולנו):

למה לא להעתיק את המצב הקיים, שאומר שיש להם תקופת מעבר ולאחריה, כמו היום,
מה שהיה לכבלים וללוויין עובר לרשות השנייה, שיש לה סמכות לשמור להם את
האפיק? זה לא החלטה בלעדית.

יוליה שמאלוב ברקוביץ:

לא, זה- - -

היו"ר יואב קיש:

מה שאתה מתאר יקרה אחרי 10 שנים, על פי ההצעה שלי, כי אז יצטרכו לעשות bid
על הערוץ, או על האפיק שלהם או על אפיק אחר.

רועי פולקמן (כולנו):

לא חייבים לעשות bid אחרי זה.

היו"ר יואב קיש:

זה יישאר להחלטת הרשות השנייה.

עודד פורר (ישראל ביתנו):

זה לא יכול להישאר אצלכם בכבלים ובלוויין?

רועי פולקמן (כולנו):

אני חושב שאחרי 5 שנים זה עובר, והם יכולים להשאיר את זה.

רעיה עדני:

גם היום הערוצים המסחריים, האפיקים שלהם מוסדרים במועצה לשידורי כבלים
ולוויין.

היו"ר יואב קיש:

עודד פורר, לא משנה איפה בחוק ובאיזה חוק זה מוסדר, השאלה היא לגבי המהות.

עודד פורר (ישראל ביתנו):

אסביר לך למה זה משנה, כעבור 5 שנים לא ברור מאליו בחקיקה הקיימת שזה נשאר
אצלם.

רועי פולקמן (כולנו):

ואז לא צריך לקבוע 10 שנים. כי אז יש 5 שנים וזה נשאר אצלם, וכמו היום. הם
לא שינו היום והעבירו את ערוץ 20 לערוץ 30.

מירי נאור אליאס:

רוצים לשמור על הערוצים האלה.

היו"ר יואב קיש:

יש פה מהלך כפול. אנחנו נכנסים לנושא שהיה סביבו ה-bid. זה מורכב מאוד ולכן
אני אומר שפשוט צריך "לחתוך". הצעתי 10 שנים ואתה מציע 5 שנים. אין לי
בעיה.

שרן השכל (הליכוד):

ב-bid הרי לא שילמנו למועצת הכבלים והלוויין.

עודד פורר (ישראל ביתנו):

לאיזו תקופה הם מקבלים את הרישיון?

היו"ר יואב קיש:

15 שנים. הם לא שילמו על bid.

עודד פורר (ישראל ביתנו):

לכן אתה חותך את זה בחצי.

היו"ר יואב קיש:

נכון.

עיסאווי פריג' (מרצ):

יש לי שאלה: כשהם ניגשו למכרז, הם שילמו כסף עבור ה-15 שנים, על כך שהאפיק
נשמר להם?

היו"ר יואב קיש:

לא. צריך להפריד. אותם ערוצים זעירים ייעודיים השתמשו במכרז, שחלקו כבר
הסתיים, או בעוד שנה יסתיים. זה לא לעוד 15 שנים. אז תיאורטית אם נשארים
במכרז יכול להיות שהאפיק יתפנה עוד שנה, וזהו. זה לא כל כך פשוט. אין להם
נכס ביד. יש להם איזשהו מהלך שאנחנו רוצים להוביל וכן להקל עליהם במידה
מסוימת, אבל לא עד אין קץ.

מירי נאור אליאס:

זה מה שיש לנו.

היו"ר יואב קיש:

ערוץ 20, ערוץ 24.

עיסאווי פריג' (מרצ):

אולי אפשר לחשוב על תשלום מינימלי.

היו"ר יואב קיש:

לא, אני לא רוצה להכניס פה תשלום. אני רוצה להגדיר תקופת זמן, ואחרי כן
שיחליטו, כמו בשיטת ה-bid.

מירי נאור אליאס:

אם אפשר לבקש – אתי בנדלר אמרה בדיון שעליו דובר על העניין הזה, שלאחר
תקופת המעבר, לפי מה שהקראת, זה יהיה בסמכות השר. פה למשל בתיקון לא כתוב
שום דבר על מה יהיה אחר כך. משתמע מכאן שאולי זה יהיה גם על פי החלטת
החברות. לכן צריך להדגיש, שגם אם זה לתקופה מוגבלת, לקבוע למי תהיה סמכות
אחר כך להחליט אם להזיז אותם משם או לא.

היו"ר יואב קיש:

כמו מנגנון ה-bid. מי עשה את מנגנון ה-bid?

מירי נאור אליאס:

אבל זה לא כתוב. מפה משתמע- - -

אתי בנדלר:

מירי נאור אליאס, אני חושבת שאת צודקת בעניין הזה.

מירי נאור אליאס:

כי משתמע מכאן שהכבלים והלוויין יכולים להגיד לנו- - -

איתמר חרמון:

לפי המנגנון הקיים יש אפיקים שהוקצו לערוצים מסחריים. יש אפיקים שהוקצו
לצורך זה, החלטת השר שקבעה אילו אפיקים יוקצו לערוצים מסחריים. באותה
החלטה, אותו סעיף חוק ראה לפניו שהרשות השנייה תקבע רישיונות חדשים גדולים,
מה שנקרא.

היו"ר יואב קיש:

בין האפיקים שהוקצו לערוצים המסחריים, הערוצים האלה נמצאים או לא?

איתמר חרמון:

כן, כן. זה היה ערוצים 12–17 לדעתי.

היו"ר יואב קיש:

שאלתי לגבי ערוצים 20, 24, 9.

דב אברמוביץ:

לא, כי הם ייעודיים.

היו"ר יואב קיש:

אני אומר שלתפיסתי למשך התקופה שנגדיר, וכרגע דיברנו על 10 שנים, אותם
אפיקים יישארו בבעלויות הערוצים הזעירים ייעודיים או הערוצים הזעירים כפי
שהם, ובסיום התקופה יצטרכו להחליט, כמו לגבי כל ערוץ מסחרי אחר, בין אם הוא
זעיר או לא זעיר.

אתי בנדלר:

אני חושבת שעו"ד נאור צודקת בנקודה מסוימת. חוק התקשורת בנוסחו היום מקנה
למועצה לשידורי כבלים ולוויין לקבוע מספרי אפיקים לשידור הציבורי, לשידורי
הכנסת, לשידורי הטלוויזיה שמשדרים בעלי הזיכיונות לפי חוק הרשות השנייה,
לשידורי משדר ערוץ ייעודי ולשידוריו של בעל רישיון מיוחד לשידורי כבלים.
בנוסף לכך, יש סמכות, כפי שאמרנו, בחוק הרשות השנייה- - -

איתמר חרמון:

זה גם בחוק התקשורת.

היו"ר יואב קיש:

היית מציעה לתת להם פה סמכות גם לגבי ערוץ זעיר?

אתי בנדלר:

כן, גם לזעיר.

היו"ר יואב קיש:

ואז נגדיר את תקופת הזמן וניתן להם סמכות לגבי ערוץ זעיר.

קריאה:

למי? לרשות? למועצה?

אתי בנדלר:

בכל מקרה, אם יהיה ערוץ זעיר חדש אז ייצא שחייבים לשלב אותו בין אפיקים
11–17, שזה לא הגיוני.

היו"ר יואב קיש:

מי שהיום משבץ את הערוצים, ישבץ.

אתי בנדלר:

היום זה מועצת הכבלים והלוויין.

היו"ר יואב קיש:

לכולם, גם למסחריים.

אופיר ביתן:

למסחריים – את זה השר קבע.

אתי בנדלר:

המסחריים הגדולים, לא ערוץ מסחרי קטן למשל.

זיו גלעדי:

אבל הרציונל היה לעשות רשימה של מספרים שבהם יהיו ערוצים מסחריים ברצף.

אתי בנדלר:

אני יודעת, אבל מדובר על ערוצים מסחריים גדולים. עכשיו מדובר על ערוצים
זעירים.

היו"ר יואב קיש:

קודם כול, הבנתי את תמונת המצב. תמונת המצב כיום היא שלשר יש "בנק" של
אפיקים שבו הוא יכול לשבץ את הערוצים המסחריים הגדולים. שאר הערוצים
משובצים לפי החלטת מועצת הכבלים והלוויין, ושם מוגדר בין כל ההגדרות גם
הערוץ הייעודי. לכן נוסיף פה גם "זעיר". כל עוד הם זעירים הם ישובצו פה.
ברגע שהערוץ חצה להיות ערוץ לא זעיר- - -

אופיר ביתן:

הוא יעבור אפיק?

היו"ר יואב קיש:

יכול להיות. זו סיבה טובה.

אופיר ביתן:

הוא לא נכנס לגדר בעל רישיון שמגיש מחר בקשה.

היו"ר יואב קיש:

הם יקבעו את האפיק.

אופיר ביתן:

לצורך העניין, סעיף 37ד רבתי על פי חוק הרשות השנייה לא חל עליו, הסעיף
שמסדיר איך הוא מקבל אפיק וכמה הוא משלם לא חל עליו. נכון? אנחנו מחריגים
את סעיף 37ד לחוק הרשות השנייה לבעלי רישיון זעיר, זה מה שאומרים.

היו"ר יואב קיש:

זה רק לייעודיים.

אופיר ביתן:

אז צריך לתקן את הנוסח: "לבעל רישיון זעיר שהיה ייעודי".

היו"ר יואב קיש:

נכון.

מיכל פליישר:

בלי להתייחס כרגע לרעיון הספציפי שהוצע, אני מרגישה צורך להגיד לפרוטוקול:
מדברים על האפיקים האלה כאילו הם נדל"ן של המדינה. הנדל"ן הזה, לראייתנו,
הוא נדל"ן של חברת הכבלים. אני מניחה שגם חברת הלוויין רואה את זה כך.
לראייתנו ולדעתנו, וגם על פי עמדת בית המשפט, אפשר למצוא גם בהסדרים שנקבעו
בעבר בחקיקה, בהסדר ה-bid ובהסדרים אחרים, בשימועים שנעשו בנושא, שבהחלט
לקחו את זכויות הקניין שלנו בנושא הזה בחשבון. אין בעיניי שאלה על כך שיש
לנו זכויות קניין. אם ערוץ 3 היום נמצא אצלי באפיק 3, יש לזה משמעות אדירה.
אי אפשר מחר פתאום להגיד: תסיטו, תזיזו, את הערוצים שלכם תשימו בסוף. יש פה
מיתוג, יש פה נדל"ן, יש פה הרגלה של הלקוחות שלנו. יש לזה הרבה משמעויות.
כל שינוי וכל החלטה בנושא הזה נעשתה בהליכים של שימוע, בהליכים של תשלום
וכולי.

יש הבדל, גם אם אני מסתכלת על סעיף 6כא1, בעולם שבו היה מדובר על בעלי
זיכיונות – מה שקרה פה, עברנו ממשטר של בעלי זיכיונות למשטר של הרבה מאוד
ערוצים זעירים. אני לא חושבת שערוצים זעירים צריכים להיתפס כך.

מיכל רפאלי כדורי:

אני רוצה להגיד משהו: כולם נאחזים פה בפסיקה של בית משפט שהייתה לפני 10
שנים, כאשר היו פה שתי פלטפורמות, "הוט" ו"יס" ומעט מאוד ערוצים. המדינה
הוציאה מכרזים לערוצים ייעודיים והיה איזה ערך ייחודי: אחד בשפה הערבית,
אחד בשפה הרוסית, אחד ערוץ מורשת, אחד מוזיקה ישראלית. בית המשפט ראה מול
עיניו משהו אחר: מעט מאוד ערוצים, ערוצים חדשים שמוֹרים לנו להעביר אותם,
והיה איזשהו היגיון להגן עליהם.

עכשיו הכול נפרץ, כל זב ומצורע – סליחה שאני אומרת – יכול לקחת רישיון, הוא
לא צריך כלום, ואני צריכה לשבת ולחכות שינחיתו עליי גם ערוצים וגם מספרים.
מיתגתי ערוץ, עולה מיליוני שקלים למתג ערוץ. אנחנו ממתגים את המותגים שלנו,
עולה הון עתק למתג ערוץ, עולה הון עתק לייצר הרגלי צפייה. היום הרשות
השנייה תצטרך לתת לכל מי שרוצה רישיון, אין לו שום חסמי כניסה, ותיכף עוד
נדבר על דמי המעבר, ואני צריכה עכשיו לתת לכולם להיכנס כי מישהו חושב. פסק
הדין מלפני 10 שנים לא רלוונטי. העולם השתנה, ההגנות שקיבלו אין להן יותר
מקום. לא יכול להיות שכל ערוץ זעיר- - -

היו"ר יואב קיש:

הבנו, תודה. מה השיקולים של הרשות השנייה?

יוליה שמאלוב ברקוביץ:

קודם כול, כל הנימוקים שאמרו שתי המיכליות לגבי השקעה במיתוג של הערוצים
שלהם הם נכונים מאוד, אבל הם נכונים גם לצד השני.

מיכל רפאלי כדורי:

אבל לא לחדשים.

יוליה שמאלוב ברקוביץ:

אני חושבת שלגבי הערוצים הייעודיים, אין ספק, הייתי מעדיפה שמספר האפיק
שלהם יישמר ל-15 שנים, אבל אני מקבלת את ההצעה שלך, שזה יהיה ל-10 שנים
לפחות. אין ספק שלגבי ערוצים זעירים חדשים לא יכול להיות שאנחנו נקבע באיזה
אפיק יהיו הערוצים האלה. אני אמנם יושבת-ראש הרשות השנייה אבל אם אני
מסתכלת בצורה מערכתית- - -

היו"ר יואב קיש:

יפעת בן חי שגב, לדעתך אתם צריכים לקבוע את מספרי האפיקים בתיאום עם הכבלים
והלוויין?

יוליה שמאלוב ברקוביץ:

אני מדברת על ערוצים זעירים.

רועי פולקמן (כולנו):

לגבי החדשים תן לשוק לעבוד. כל החוק הזה נותן לשוק לעבוד. לייעודיים נשמור
את מספר האפיק.

מיכל פליישר:

הם יבואו אלינו, הם ישלמו דמי מעבר.

רועי פולקמן (כולנו):

עזוב, נשמור את מספר האפיק לערוצים הייעודיים.

מיכל רפאלי כדורי:

חשבנו שהממשלה רוצה להוריד רגולציה.

היו"ר יואב קיש:

מה יקרה אחרי 10 שנים?

יוליה שמאלוב ברקוביץ:

סליחה, טעיתי. היועץ המשפטי שלי תיקן אותי. היום יש מספר אפיקים ובחוק
הרשות השנייה קובע השר.

היו"ר יואב קיש:

שאלתי מי מחליט.

רועי פולקמן (כולנו):

כללי השוק.

היו"ר יואב קיש:

אני מסכם את הדיון. אגיד לכם את הכיוון. גם שמעתי את חברי הכנסת. אגיד לכם
מה הולך להיות, לפי מה שאני מאמין שחברי הכנסת אמרו פה.

איילת נחמיאס ורבין (המחנה הציוני):

תציין אותנו לשבח, אנחנו לא מפריעים.

היו"ר יואב קיש:

בחוק נשמור לערוצים הזעירים הייעודיים את האפיק ל-10 שנים, במקום 5 שנים.
לאחר 10 שנים הם ייכנסו להגדרה בסעיף 6 לפי חוק התקשורת (בזק ושידורים).
נוסיף שם בסעיף: "מי שהיה ערוץ זעיר ייעודי". קודם כול, זה לגבי הערוצים
הזעירים הייעודיים.

מירי נאור אליאס:

סליחה, לא הבנתי מה אמרת לגבי מה שיקרה בעוד 10 שנים.

היו"ר יואב קיש:

אגיד עוד פעם.

אתי בנדלר:

התיקון הראשון יהיה שבסעיף 6כא1(ב), אחרי פסקה (4) יבוא: "(4א) שידוריו של
משדר ערוץ ייעודי זעיר – כהגדרתו של משדר ערוץ זעיר." הם יהיו נסמכים.

היו"ר יואב קיש:

לא כל הייעודי, אלא מי שהיה זעיר ייעודי. זעיר שהיה זעיר ייעודי. קודם כול
אלה.

אתי בנדלר:

לגבי מי שהיה זעיר ייעודי, יש הוראת מעבר ל-5 שנים, ולגביה אני מבינה שאתה
רוצה להעמיד להצבעה את ההצעה שבמקום 5 שנים יהיה 10 שנים.

היו"ר יואב קיש:

מה יקרה אחר כך?

אתי בנדלר:

אחרי זה הוא ייכנס, אני מניחה, לרשימה של – יש שתי אפשרויות. לפי חוק
התקשורת (בזק ושידורים), מי שקבע את מספרי הערוצים הייעודיים היה המועצה
לשידורי כבלים ולוויין. בחוק הזה לא הייתה התייחסות לבעלי רישיונות לפי חוק
הרשות השנייה אלא רק לבעלי זיכיונות. בהמשך נעשה תיקון לגבי הערוצים
המסחריים. אמרו כדלקמן: השר עושה קודם כול הקצאה של 5 אפיקים רצופים, זה מה
שהוא הקצה, מערוץ 12 ועד ערוץ 16. החוק קובע בהמשך שאם התמלאו חמשת האפיקים
האלה ונדרשים מספרים חדשים, שתי המועצות ביחד צריכות להחליט על מספרי
הערוצים.

היו"ר יואב קיש:

מצוין, אז יש פתרון.

אתי בנדלר:

בנוסף לכך, יש להן סמכות, המועצות רשאיות לשנות את רשימות האפיקים מטעמים
המצדיקים זאת.

מיכל רפאלי כדורי:

- - -

היו"ר יואב קיש:

ניתן להם את האפיקים ל-10 שנים, כפי שקבענו, ובשלב הבא הם יצטרפו, כמו כל
ערוץ מסחרי אחר, לאותה הגדרה של השר. אם חסרים אפיקים אז המועצות יתכנסו
ויהיה תהליך.

מיכל פליישר:

רק לא להרחיב את זה לבעל רישיון מסחרי זעיר.

איתמר חרמון:

פתרת את הכול, פרט לדבר אחד, אדוני היושב-ראש. יש עוד דבר אחד שצריך לפתור:
מה קורה לגבי ערוץ זעיר חדש?

היו"ר יואב קיש:

אותו דבר. הוא מסחרי. מבחינתי מנהלת את זה הרשות השנייה והשר.

מיכל רפאלי כדורי:

לא, אנחנו לא רוצים שיפגעו בנו.

אתי בנדלר:

זה בעייתי מאוד. המספרים האלה הוקצו בעצם מתוך מחשבה שיהיו ערוצים מסחריים
גדולים ולא ערוצים זעירים. עכשיו מה שאתה אומר, אתה בעצם מחייב לגבי ערוץ
זעיר חדש- - -

רועי פולקמן (כולנו):

תן לה לנהל את המשא ומתן.

היו"ר יואב קיש:

יש לי שאלה? מגיע מחר ערוץ זעיר חדש. מי יקבע באיזה אפיק הוא ישודר?

מיכל רפאלי כדורי:

אנחנו נקבע.

היו"ר יואב קיש:

אז לא צריך להגדיר בחוק?

מיכל פליישר:

לא.

רועי פולקמן (כולנו):

לא צריך. תן להם לנהל משא ומתן, ימכרו לו את זה.

זיו גלעדי:

אתה נכנס לרשימה.

אתי בנדלר:

אתה רוצה לחייב לגבי ערוץ זעיר חדש לעוד 15 שנים?

זיו גלעדי:

מה זה ערוץ זעיר חדש? הערוץ הבא שמגיע ומבקש רישיון נכנס למספר הבא בתור.

מיכל רפאלי כדורי:

גם ערוץ זעיר?

זיו גלעדי:

כולם זעירים, כל מי שמקבל רישיון הוא זעיר ביום הראשון.

קריאות:

- - -

היו"ר יואב קיש:

האדם הבא שידבר, ייצא החוצה. חבר הכנסת פולקמן, אני קורא לך לסדר בפעם
הראשונה. מספיק, אני לא יכול לצעוק.

אני לא רוצה לקחת אפיקים נוספים מבלי שזה בא בהסכמה. זה דבר אחד שאני אומר
לכם, גם לכבלים וגם ללוויין. אני לא מתכוון, לחייב אתכם באפיקים נוספים.
מצד שני, יש שאלה נכונה: מה קורה אם מחר בא ערוץ זעיר, ואחרי זה עוד ערוץ
זעיר. אני רוצה שהשוק יפתור את זה. אבל בסופו של דבר אנחנו צריכים להציע
איך המנגנון יעבוד. זה מה שאני מנסה לעשות כאן. אתה רוצה לשאול שאלה או
להציע תשובה לעניין הזה?

אופיר ביתן:

שאלה.

היו"ר יואב קיש:

שאלות יש לי מספיק. הכיוון שאליו אני רוצה ללכת הוא כזה: לגבי הערוצים
הייעודיים הגדרנו את ההתנהלות. למעשה אני אומר לגבי הערוצים הייעודיים
כדלקמן: הם יקבלו את האפיקים ל-10 שנים, ואחרי 10 שנים הם ימצאו את עצמם
באותו צינור כמו ערוץ זעיר חדש שיבוא מחר. את זה אני כבר אומר לכם. חשוב
שתקשיבו אל מה שאני אומר עכשיו.

הכיוון שחשבתי ללכת אליו, שהיה נראה לי הגיוני, זה להגיד: לגבי הערוצים
הזעירים שיבואו מחר – ואני לא יודע מי יבוא מחר – יש פתרון לערוצים
מסחריים. נכון שהם זעירים אבל יש לשר 5 אפיקים. יבוא ערוץ זעיר, יקבל אפיק
מסחרי; יבוא עוד ערוץ זעיר, יקבל אפיק מסחרי. כאשר נגמרים לשר האפיקים
המסחריים, יש פה בחוק הגדרה מה קורה: נפגשות שתי המועצות, דנות ובודקות,
מדברות עם חברות הכבלים והלוויין ומוצאים פתרון לערוצים נוספים.

מיכל פליישר:

זה מזכיר את נושא דמי המעבר. כפי שבנושא דמי המעבר לגבי הערוצים המסחריים
והייעודיים נקבע, או לא נקבע, עניין מסוים; ולגבי הזעירים, אמרנו שבכל זאת
משתנה פה משהו בוועדה, נותנים רישיון לגורמים שלא מגיעים עם איזשהו סל של
דרישות, הפקות מקור וכולי. התעקשנו על כך, והסכמתם, וזה עלה כמה פעמים
בדיונים, שהם יידרשו לבוא אלינו, לקיים משא ומתן, ואם לא נצליח, זה ייקבע
על פי עקרונות סעיף 5. אותו דבר כאן: הערוצים האלה, כל עוד הם ערוצים
זעירים, עד 80 מיליון שקל, יגיעו אתנו להבנות על מספר האפיק. יש משהו
מאוד-מאוד דרמטי ב- - -

היו"ר יואב קיש:

אפשר להגיד כך: ערוץ זעיר, האפיק שלו ייקבע בהסכמות עם התשתיות. אם לא
הגיעו להסכמות, השר יקבע. מישהו צריך לקבוע.

מיכל פליישר:

הם לא יגיעו אתנו להסכמות אף פעם, הם יישארו עם הרצונות שלהם ושילומים
ובלגן.

אתי בנדלר:

זה צריך להיות המועצות. למה השר?

איתן כבל (המחנה הציוני):

אז תמיד זה יגיע בסוף לשם.

היו"ר יואב קיש:

ואם הם לא מגיעים להסכמות?

איתן כבל (המחנה הציוני):

יגיעו להבנות.

רועי פולקמן (כולנו):

הוא יבקש 10 מיליון שקל, האחר יגיד 2 מיליון שקל. יגידו: אין הסכמות, נלך
לשר.

מיכל פליישר:

אפשר להגיד שהשר יקבע, אבל שלא תהיה התערבות כזו רחבה בכללים שלנו.

רועי פולקמן (כולנו):

אם עושים את זה לפי כללי השוק, צריך רק לכתוב שאי אפשר יהיה לסרב.

מיכל פליישר:

יש לי חובת העברה.

אתי בנדלר:

כשאת אומרת שינהלו משא ומתן עם התשתיות. האם הם צריכים לנהל משא ומתן נפרד
עם הכבלים ומשא ומתן נפרד עם הלוויין?

מיכל רפאלי כדורי:

זה שאלה הגבלית.

מיכל פליישר:

גם התשלום יהיה שונה, דמי המעבר יהיו שונים.

אתי בנדלר:

אני לא מדברת כרגע על דמי המעבר אלא על מספרי האפיק.

מיכל רפאלי כדורי:

אין לנו בעיה אם תסדירו את זה. אני לא יכולה להתדיין איתם.

אתי בנדלר:

מה קורה היום? היום יש לאותו ערוץ מספר אפיק שונה בכבלים ובלוויין?

מיכל רפאלי כדורי:

אציג לך דוגמה. לפני כמה שנים הייתה שאלה על מספר האפיק של ערוץ הכנסת.
יושב-ראש הכנסת הזמין אותי ואת המקביל שלי ב"הוט", דיברנו, דיברנו ודיברנו
והגענו למספר אחיד.

אתי בנדלר:

את נושא ערוץ הכנסת אני מכירה מצוין. אני רק חושבת, עם כל הכבוד, שלבעל
ערוץ זעיר חדש אין את הכוח שיש ליושב-ראש הכנסת לזמן אתכם ולהגיע להסכמה
משותפת.

מיכל רפאלי כדורי:

אני מזכירה לכם, לא שמתם לב שהעולם השתנה. יש "סלקום", יש "פרטנר". למה
צריך היום מספר אחיד?

אתי בנדלר:

אני לא יודעת, אני שואלת.

מיכל רפאלי כדורי:

מה המשמעות של מספר אחיד?

מיכל פליישר:

יש לנו ערוצים שמשודרים גם ב"הוט" וגם ב"יס" במספרים אחרים.

מיכל רפאלי כדורי:

רוב הערוצים משודרים במספרים אחרים.

זיו גלעדי:

צריך להבין שזה חסם כניסה גבוה מאוד.

מיכל רפאלי כדורי:

מה יעשו עם זה ב"סלקום" ו"פרטנר"? גם להם יגידו לשים את הערוץ במספר אפיק
מסוים?

אתי בנדלר:

אני מבררת.

מיכל רפאלי כדורי:

חברים, אתם משחקים במגרש שלא קיים. יש את "סלקום" ו"פרטנר". אילו מספרי
אפיקים הם יקבעו?

איתמר חרמון:

היום הערוצים הייעודיים הם באותו מספר אפיק בשתי הפלטפורמות.

אתי בנדלר:

כך זה יישאר למשך 10 שנים. עכשיו השאלה, בא ערוץ זעיר חדש. מה יהיה מספרו?

מיכל רפאלי כדורי:

הוא ידבר עם כל הפלטפורמות במדינת ישראל. יש היום עוד פלטפורמות. שידבר עם
כולן וינסה להשיג את המספר שמתאים לו. אגב, אני מבקשת להגיד עוד משהו.
הערוצים המסחריים רגילים למותג הזה אבל העולם משתנה. יכול להיות שיבוא ערוץ
ואסכים לתת לו מספר שמתאים יותר לסוג שלו. אולי הוא יהיה ערוץ בשפה מסוימת.

היו"ר יואב קיש:

מה אם הערוץ לא יגיע אתך להסכמה? אז הוא לא עולה לשידור?

קריאה:

היא חייבת להעביר אותו.

מיכל רפאלי כדורי:

מה עם הפלטפורמות החדשות?

היו"ר יואב קיש:

הדיון נגמר. תודה רבה לכולם. אני לא הולך לשנות דבר מהנוהל שקיים היום
בחוק. אנחנו נעשה את אותו נוהל בדיוק.

קריאה:

סעיף 37ד רבתי.

היו"ר יואב קיש:

סעיף 6כא1(ו). זה יהיה הנוהל.

מיכל רפאלי כדורי:

אבל השר חייב- - -

היו"ר יואב קיש:

זה הנוהל. נגמר. אני לא פותח דיון שלם. אני נותן להם 10 שנים. אחרי 10 שנים
– הם בדיוק כמו כל ערוץ זעיר שיבוא מחר. אם הוא מגיע אתכם להבנות – נגמר
הסיפור; אם לא הגיע להבנות – יש פה הליך במועצות. זה הכול. בחוק כתוב,
בסעיף 6כא, שאם יש הסכמות זה לא מגיע למועצות.

מיכל רפאלי כדורי:

אבל אתה חייב לכתוב שכאשר השרים או המועצות קובעים, הם חייבים להתחשב בנו.

היו"ר יואב קיש:

תאמיני לי שהם יתחשבו בכם.

אתי בנדלר:

אני רוצה לומר משהו בהקשר הזה. יש את הבקשה לרביזיה של חברת הכנסת השכל
לסעיף 18. בעצם אנחנו דנים בזה עכשיו. אני מציעה, עם כל הכבוד, כרגע לדון
אך ורק בערוץ ייעודי שהפך להיות ערוץ ייעודי זעיר או הפך להיות ערוץ זעיר.
לגבי השאר, לא להתייחס לזה. משרדי הממשלה ערים עכשיו לדילמה הזאת. לגבי
ערוץ חדש – יש את חוק ההסדרים ואם ירצו לשנות את זה יוכלו לשנות את זה. לא
דנים בזה עכשיו. אין לנו מספיק מידע כוועדה להחליט אילו מספרי ערוצים
ישודרו היכן.

היו"ר יואב קיש:

אנחנו לא קובעים. אני משתמש בדבר קיים.

אתי בנדלר:

החוק לא מתייחס לזה עכשיו.

אופיר ביתן:

כרגע בעל רישיון זעיר חדש, חל עליו סעיף 37ד, שאומר שהרשות תקבע את הסכום
החד-פעמי שהוא ישלם עבור האפיק.

דנה נויפלד:

יש מנגנון שלם.

היו"ר יואב קיש:

אני מבין שזה נושא מורכב. קודם כול, בחוק אנחנו מתקנים ל-10 שנים.

לגבי ערוץ זעיר חדש שיבוא מחר, או מה יקרה להם בעוד 10 שנים כשמצבם יהיה
זהה – אני משאיר את זה כרגע פתוח. אם ניתקל בבעיה הזאת, אני מקווה שכוחות
השוק יגיעו להסכמה.

יוליה שמאלוב ברקוביץ:

ערוץ חדש יכול לבוא לא רק בעוד 10 שנים אלא מחר.

היו"ר יואב קיש:

בגלל זה אמרתי שאם יבוא מחר מישהו חדש, כרגע אני לא מגדיר את זה. אולי זה
מין חור אפל בחקיקה.

אופיר ביתן:

זה לא חור. כרגע זה מוסדר בסעיף 37ד רבתי לחוק הרשות השנייה.

היו"ר יואב קיש:

סבבה, אז הם יסתדרו עם זה.

אופיר ביתן:

השר קובע את האפיקים.

היו"ר יואב קיש:

אני מעלה להצבעה את ההגדרה, שתקופת הזמן שבה האפיק יישמר לערוץ הזעיר
הייעודי תעמוד על 10 שנים, גם לאחר שהוא הופך להיות זעיר ולא ייעודי. מי
בעד? ירים את ידו. מי נגד? מי נמנע?

הצבעה

בעד – פה אחד

ההצעה שבסעיף 18(2)(ב)(1) אפיק השידור של הערוץ הזעיר הייעודי, גם אם יהפוך
לערוץ זעיר, יישמר למשך 10 שנים נתקבלה.

היו"ר יואב קיש:

ההצעה נתקבלה פה אחד.

אתי בנדלר:

זה הרביזיה לסעיף 18 של חברת הכנסת שרן השכל.

היו"ר יואב קיש:

אני מצטער שהדיון לקח זמן, אבל זה היה דיון חשוב.

איתן כבל (המחנה הציוני):

נגמר הזמן, צריך להוסיף להם עוד 10 שנים...

מירי נאור אליאס:

התיקון הטכני שלי לא היה על זה בכלל. הוא היה על סעיף 100, שלא הוחרג.

היו"ר יואב קיש:

עכשיו אנחנו דנים בנושא מהותי מאוד, סעיף 13 להצעת החוק, שמדבר על בעל
רישיון זעיר ייעודי. אני מקריא את ההגדרה:

  -------------- ---- ---- ---- ---- ---- -------------------------------
                                          ""בעל רישיון זעיר ייעודי" – בעל
                                          רישיון זעיר שביום תחילתו של
                                          החוק המתקן היה בעל רישיון מיוחד
                                          לשידורי כבלים למשדר ערוץ ייעודי
                                          לפי הוראות סעיף 6לד1 לחוק
                                          התקשורת, ובלבד שבחמישים ואחד
                                          אחוזים לפחות מכלל שידוריו
                                          מתקיים הייעוד המיוחד שנקבע
                                          ברישיון המיוחד האמור;"

  -------------- ---- ---- ---- ---- ---- -------------------------------

התחלנו ב-30% ועלינו ל-51%. עכשיו נוצרה סיטואציה לגבי כלל הערוצים
הייעודיים. יש לנו עוד סעיף שנגיע אליו בהמשך, שאומר שערוץ זעיר מחויב
ל-20% הפקה ישראלית.

נחשון אקסלרד:

וגם להשקעה של 20% מהכנסותיו.

איתמר חרמון:

לא, זה לגבי חובות העבר.

מירי נאור אליאס:

גם וגם.

איתמר חרמון:

זה לא האחד על חשבון השני, זה מצטבר.

עיסאווי פריג' (מרצ):

בואו נתרכז בנושא הזה, חבר'ה.

היו"ר יואב קיש:

לכן יהיה פה תיקון. נצביע עליו עכשיו אבל הוא ישפיע על מקומות נוספים
שניתקל בהם בהמשך וזה יחסוך את הדיון בהמשך. גם אתה, חבר הכנסת פורר, מכיר
את זה.

הייתה בעיה לחלק מן הערוצים הייעודיים לעמוד במגבלה הזו של 20% הפקה
ישראלית, בגלל משמעויות של שידורים חוזרים, בגלל דברים מורכבים וכיוצא בזה.
מצד שני, כן חשוב לנו כמובן גם נושא ההפקות וגם השידור הישראלי. חבר הכנסת
פורר הזכיר גם את הפריפריה. אבל אני חוזר על המטרה הראשונית שלי: אנחנו
רוצים לתת לאותם ערוצים לשרוד ולשדר, ולא להיות בסיטואציה של אי-ודאות.

לכן ההצעה שלי היא שאנחנו נגדיר שהחובה של 20% תוכן ישראלי תחול רק על
זעיר, לא על זעיר ייעודי. אנחנו מפרידים פה בין זעיר חדש או זעיר ייעודי
שיהפוך להיות זעיר.

איתמר אביטן, אם תפריע אוציא אותך. אל תוציא מילה עד שאסיים לדבר.

אנחנו משאירים את המגבלה לערוץ זעיר אבל לא לערוץ זעיר ייעודי. תיכף נגדיר
את המגבלות של ערוץ זעיר ייעודי. יש מגבלה של ערוץ זעיר, שתופסת גם לזעיר
ייעודי, של 20% תוכן ישראלי. את זה אנחנו משאירים רק לערוץ זעיר.

עודד פורר (ישראל ביתנו):

20% מהמחזור.

היו"ר יואב קיש:

20% השקעה מן המחזור של אותו ערוץ.

אתי בנדלר:

מהמחזור או מהשקעות?

היו"ר יואב קיש:

מההכנסות. אין לנו שום דבר פרט להכנסות. אני אומר שוב: חובת השקעת 20% מן
ההכנסות תישאר לערוץ זעיר בלבד, לא לערוץ זעיר ייעודי. זה אומר שאם מישהו
היה זעיר ייעודי והוא הופך להיות זעיר, המגבלות שיהיו לו בערוץ זעיר
ייעודי, שתיכף נדבר עליהן, ישתנו ויהפכו להיות חובה ל-20% הפקה ישראלית.

עיסאווי פריג' (מרצ):

רק לזעיר.

היו"ר יואב קיש:

רק לזעיר, לא לזעיר ייעודי.

עכשיו מה קורה בזעיר ייעודי – בזעיר ייעודי אנחנו נותנים שני מסלולים.

רועי פולקמן (כולנו):

במה היום הוא מחויב?

היו"ר יואב קיש:

היום יש לו התחייבות אחת: 51% תוכן ייעודי.

קריאה:

בכבלים ובלוויין, מה ההתחייבות שלו היום?

היו"ר יואב קיש:

לא על זה שאלת. אני לא נכנס לזה.

רועי פולקמן (כולנו):

מבחינת חובות תוכן. חוץ מהחובה על התוכן הייעודי, אילו עוד חובות יש לו?

אתי בנדלר:

מה הופך אותו להיות ייעודי, זאת השאלה.

עיסאווי פריג' (מרצ):

יש 10 מיליון שקל.

רעיה עדני:

היום יש לכל אחד מהם בתנאי הזיכיון חובה אחרת. יש הרבה מאוד חובות.

היו"ר יואב קיש:

ויש להם חובות עבר שהם לא עומדים בהם בגלל הדברים האלה. זה לא רלוונטי. אני
מדבר על מה שיחול עליהם.

איתן כבל (המחנה הציוני):

תנו לו קודם כול להציג את ההצעה. על מה אתם רוצים להתווכח אתו?

עיסאווי פריג' (מרצ):

מה שתי האופציות?

היו"ר יואב קיש:

לערוץ הזעיר ייעודי אני רוצה לקבוע שני מסלולים: מסלול אחד זה אם הוא שומר
על ה-51% תוכן ייעודי שלו. זה מסלול שהוא נשאר בו ויכול להמשיך בו. שם רצה
להוסיף חבר הכנסת פורר, בגלל שאין לנו את החובה להשקעה של 20% מן המחזור
בהפקה ישראלית – מה רצית להוסיף שם?

עודד פורר (ישראל ביתנו):

דיברנו על כך שבסוף אני לא רוצה שההפקות שלו יבוצעו בחוץ לארץ.

היו"ר יואב קיש:

זה לא קשור למחזור.

עודד פורר (ישראל ביתנו):

לא דיברתי על מחזור. זו הסכמה שהגענו אליה, ש-51% מן ההפקות שלו הן הפקות
ישראליות.

היו"ר יואב קיש:

הפקות מקומיות.

עיסאווי פריג' (מרצ):

אפילו יותר מ-51%.

עודד פורר (ישראל ביתנו):

אני לא יודע מה ההגדרה המשפטית הנכונה. הכוונה היא שהן ישראליות, שהן
מבוצעות בישראל.

אתי בנדלר:

הפקות מקומיות.

קריאה:

מה ההבדל בין מקומי לבין ישראלי?

דב אברמוביץ:

"הפקות מקומיות" זה לא המונח הנכון.

איתמר אביטן:

המונח הנכון הוא "הפקה ישראלית", אבל זה כולל אקטואליה.

היו"ר יואב קיש:

בסדר, לזה הכוונה.

אתי בנדלר:

איפה יש לנו את ההגדרה "הפקה ישראלית"?

היו"ר יואב קיש:

אם לא תהיו בשקט לא תשמעו את הסוף, לא נבין ולא נתחיל להתווכח בכלל. אני
מבקש להפסיק להפריע ולשמוע עד הסוף. מי שהיה בזכות דיבור הוא חבר הכנסת
עודד פורר.

אני מסכם את העניין:

יש שלושה מסלולים.

יש מסלול של ערוץ זעיר, שנשאר כפי שהוגדר, אבל זה לא משליך על ערוץ זעיר
ייעודי. 20% מן ההכנסות שלו יושקעו בתוכן ישראלי. זה נשאר.

יש ערוץ זעיר ייעודי, שיש לו שני מסלולים: מסלול אחד, שהוא שומר על המגבלה
של התוכן הייעודי שלו בהיקף של 51%, והוספנו לו מגבלה גם של 51% הפקות
ישראליות כדי ש"האלא טי.וי" לא יעשה מחר את כל ההפקות שלו בירדן.

עודד פורר (ישראל ביתנו):

זה בדיוק הכוונה.

נחשון אקסלרד:

אבל זה בא במקום ה-20%.

היו"ר יואב קיש:

נחשון אקסלרד, אם תשאל בפעם הבאה "שאלת קיטבג" אגיד לך לא, "האלא טי.וי"
לא. אמרתי את זה כרגע. אני לא יכול עם "שאלות הקיטבג" הללו, די. הסברתי את
זה עשר פעמים. אם כל פעם תרצה שאחזור על מה שאמרתי לפני שנייה, זה לא
ייגמר. תודה. אני אומר את זה לכולם כי זו תופעה שקורית פה לכולם כל הזמן.

נחשון אקסלרד:

סליחה.

היו"ר יואב קיש:

אני אומר פעם שלישית ואחרונה את מה שאמרתי עשר פעמים: יש מסלול אחד לזעיר,
שלא כולל זעיר ייעודי. אלוהים ישמור. בערוץ זעיר – 20% מן ההכנסות שלו יהיו
בתוכן ישראלי, כפי שהגדרנו. כאשר שאלתי אתכם האם המגבלה הזו חלה גם על
הזעיר ייעודי, אמרתם לי: כן, לא רק על הזעיר. את זה אנחנו רוצים להפריד. זה
יחול רק על הזעיר. את זה הבנו?

אתי בנדלר:

אז מה יהיה לגבי זעיר ייעודי?

היו"ר יואב קיש:

עכשיו אנחנו מגיעים. קודם כול הבנו את זה כולנו. נכון? אני שם את זה בצד.
תודה רבה.

עכשיו הגענו, ברוך השם, לזעיר ייעודי. יש פה שני מסלולים. זה כבר חידוש
מדהים. הזעיר ייעודי יצטרך לבחור באיזה מן המסלולים הוא עומד. את זה גם
הסברתי ולא אסביר את זה פעם נוספת. כן, יש לו זכות בחירה להחליט באיזה
מסלול הוא רוצה להיות.

עכשיו בואו נדבר על המסלולים. הבעיה נבעה גם מן ההתייחסות אל הייעודי. יש
בעיה להיכנס לשיפוט של הייעודי, אם זה כן ייעודי או לא ייעודי. לכן אני
רוצה לעשות מסלול אחד שנשאר עם ה-51% תוכן ייעודי, שמתחייב ל-51% הפקות
ישראליות, שזה כן כולל חדשות ואקטואליה.

אתי בנדלר:

51% הפקות ישראליות מתוך מה?

היו"ר יואב קיש:

מהתוכן שלו. לא מן ההשקעה.

אלידור בליטנר:

התוכן הייעודי הוא ישראלי?

עיסאווי פריג' (מרצ):

מכל התוכן שלו, כולל האקטואליה.

עודד פורר (ישראל ביתנו):

51% מן התוכן שלו.

היו"ר יואב קיש:

בואו נפריד. הנה היועצת המשפטית שאלה אותי שאלה טובה. יש פה קטגוריות
שונות. ה-20% שדיברתי עליו לגבי ערוץ זעיר הוא מהכנסות. זה קטגוריה אחת.
עכשיו הפסקתי לדבר על הכנסות. עכשיו אני מדבר על 51% תוכן ייעודי.

עיסאווי פריג' (מרצ):

אתה מדבר על נראוּת על המסך.

עודד פורר (ישראל ביתנו):

נניח שהוא משדר 100 דקות – לפחות 51 דקות הוא מפיק פה בישראל.

דנה נויפלד:

זמן השידור.

היו"ר יואב קיש:

אני משלים את המסלול השני.

איילת נחמיאס ורבין (המחנה הציוני):

זה 50% מתוך 51%.

היו"ר יואב קיש:

לא. אני מדבר על כלל השידורים שלו.

דנה נויפלד:

כסף לעומת זמן שידור.

היו"ר יואב קיש:

בדיוק. למען האמת, דנה נויפלד, זו הגדרה טובה. לערוץ הזעיר הייעודי יש שני
מסלולים שהוא יכול לבחור: אחד יהיה מורכב מזמן השידורים שלו והאחר יהיה
מורכב מכסף. כאשר אני מדבר על זמן השידורים, יהיו לו שתי מגבלות לזמן
השידורים, והן לא אחת מתוך השנייה אלא שתיהן מגבלות רלוונטיות: אחת נשארת
הייעוד, שזה 51% מכלל השידורים שלו.

איילת נחמיאס ורבין (המחנה הציוני):

כלומר, השידור הייעודי הוא 51% מכלל השידורים.

היו"ר יואב קיש:

ללא קשר למגבלה הזאת, שלא תחשבו שזה 51% מתוך 51%, ובנוסף לכך 51% מן
השידורים יהיו הפקות ישראליות.

עיסאווי פריג' (מרצ):

בסדר. מה הבעיה?

איילת נחמיאס ורבין (המחנה הציוני):

מה זאת אומרת "מה הבעיה"? רוצים לעודד את התעשייה הישראלית.

היו"ר יואב קיש:

עוד לא דיברתי על הכסף. אנחנו עדיין במסלול של התוכן. לפני שאני עובר
למסלול הבא אני רוצה לדעת שכולם הבינו את המסלול השני.

איילת נחמיאס ורבין (המחנה הציוני):

יש לי הערה.

היו"ר יואב קיש:

לא, אני רוצה לסיים להציג את המסלולים. אחרי כן אקשיב להערה. הבנת את
המסלול השני?

איילת נחמיאס ורבין (המחנה הציוני):

כן.

קריאה:

אבל יכולה להיות חפיפה.

עיסאווי פריג' (מרצ):

יואב קיש, דיברת על מסלול אחד בינתיים. תדבר אלינו, עזוב אותם.

היו"ר יואב קיש:

תנו לי לדבר. אני לא עונה יותר על שאלות. אני מדבר עם חברי הכנסת.

המסלול הזה מורכב משתי מגבלות: מגבלה אחת היא ש-51% מזמן השידור שלו הוא
בתוכן ייעודי; ו-51% מזמן השידור שלו הוא בהפקות ישראליות. אני מדבר על
התוכן שהוא מפיק. זה הכול.

עודד פורר (ישראל ביתנו):

לא רק מהתוכן שהוא מפיק. יכול להיות שהוא קנה את זה.

היו"ר יואב קיש:

זה המסלול הראשון לערוץ זעיר ייעודי. זה המסלול השני שדיברתי עליו, כי
המסלול הראשון היה לגבי ערוץ זעיר. עכשיו הגענו לערוץ זעיר ייעודי וזה
המסלול הראשון.

המסלול השני, הגענו לנושא שיהיה מורכב יותר, והוא לגבי ערוץ זעיר ייעודי
שבוחר ללכת למסלול כספי ולמעשה יוצא ממסלול התוכן הייעודי שלו. חשוב להבין
את זה. אמרתי שאחת הבעיות שראינו היא שהשמירה על הייעוד מורכבת ומעוררת
בעיות. ראינו את זה גם בערוץ 20 בכבלים ובלוויין. אנחנו רוצים להפריד את
זה. לכן אמרנו שהמגבלה של אותו ערוץ זעיר ייעודי שבוחר לא להישאר במסלול של
51% ייעוד שלו היא ללכת לכיוון של 51%. אני עכשיו במסלול הכסף, אני חוזר
להכנסות – 51% מההכנסות מושקעות בהפקות ישראליות. כלומר, הוא משקיע את הכסף
שלו בהשקעות ישראליות.

דנה נויפלד:

אז מה ייעודי בו? הוא כבר לא ייעודי.

איילת נחמיאס ורבין (המחנה הציוני):

הוא יוצא מן הייעודי.

היו"ר יואב קיש:

אני מדבר על ערוץ זעיר ייעודי במסלול כספי.

איילת נחמיאס ורבין (המחנה הציוני):

זה ערוץ זעיר ייעודי שאינו ייעודי. חשוב שנבין.

היו"ר יואב קיש:

עכשיו את רוצה לדבר?

איילת נחמיאס ורבין (המחנה הציוני):

כן, אשמח, אבל תיתן לחבר הכנסת פולקמן קודם.

רועי פולקמן (כולנו):

אני יודע שאתה משקיע עבודה גדולה מאוד על החוק הזה.

איילת נחמיאס ורבין (המחנה הציוני):

אתם חייבים להיות בשקט כשמדברים על הסעיף הזה, חייבים.

היו"ר יואב קיש:

אני אומר ליועצות המשפטיות: כפי שהבנתן, התיקון הזה, כל הדבר הזה ישפיע על
כמה סעיפים.

רועי פולקמן (כולנו):

אני באמת רוצה לעזור בעניין הזה. אם תרצה, בפועל זה סעיף בג"ץ. למעשה עשינו
כאן סעיף אחד, שלא צריך להיות עורך דין דגול – ואני לא עורך דין, לשמחתי- -
-

נגה רובינשטיין:

אני לא אומרת את המילים האלה.

רועי פולקמן (כולנו):

אני אומר.

היו"ר יואב קיש:

מי שאומר פה את המילה "בג"ץ" מסתכן ביציאה מן האולם.

רועי פולקמן (כולנו):

אני מסכים לחלוטין עם האמירה הנורמטיבית. אני רק אומר שזה האם-אימא של
הפגיעה בשוויון. כי מה עשינו כאן? בנינו מסלול אחד שנקרא מסלול ערוץ 20,
שאומר: אני לוקח ערוץ שהתחיל כערוץ ייעודי, שאמור לשדר מורשת – ואני חושב
שמורשת היא דבר חשוב, בשביל זה הערוץ הזה הוקם – ואילו המגבלה לגבי הפקות
ישראליות בחלופה השנייה אומרת שהערוץ הזה ממחר בבוקר אולי ישדר 100%
אקטואליה או ריאליטי, ובזה נגמר. לא הפקות על מורשת ישראל ולא היסטוריה ולא
כל הדברים שבשבילם הוא קיבל רישיון.

אתי בנדלר:

הוא משוחרר מהפקות סוגה עילית, אין עליו שום הגבלות, הוא זוכה רק בהטבות.

רועי פולקמן (כולנו):

אין סיכוי לדעתי – ואני לא משפטן, אני מבין רק קצת בחקיקה – שדבר כזה יהיה
הגיוני, שאומרים לערוץ 20: נולדת כערוץ ייעודי, מחר אתה הופך להיות ערוץ
כרצונך. כי לערוצים הייעודיים האחרים זה לא רלוונטי: הם נשארים ערוצי שפה,
ערוץ מוזיקה; ואילו לערוץ 20 יש מסלול ייחודי שאומר: נגמרה הרגולציה.

דבר ראשון, ברור שיש כאן עוד סעיף שדיברנו עליו, בנושא הרישיון.

הדבר השני, או שמשאירים – ואני מבין גם את הטענה שעלתה כאן, שהסוגיה של
המושג "ייעודיות" זה רגולציה מכבידה. האם הרשות השנייה תתחיל לפקח אם זה
תוכנית מורשת או תוכנית היסטוריה?

חשבתי שהדרך הבריאה יותר היא להגיד: סוגה עילית. אני מצפה מערוץ 20, עם כל
הכבוד שלא יהיה מחר ערוץ או שכל מה שהוא יעשה ממחר זה לשדר חדשות
ואקטואליה, שזה כל מה שיקרה מהבוקר ועד הלילה, פשוט באפס כסף. זה כייף, כי
אנחנו כחברי הכנסת, מן הסתם, נבלה שם יותר, ואתם ערוץ מעולה באמת ואני רוצה
שתצליחו- -

עיסאווי פריג' (מרצ):

אני לא מסכים אתך.

רועי פולקמן (כולנו):

- -אבל בעיניי זה נוגד את מהות החוק, וזה גם לא יעבור את בית המשפט. אני
חושב שהאינטרס שלכם הוא שזה לא יהיה כי לעולם זה לא יאושר. לכן או שתהיה
כאן הגדרה על שמירת הייעודיות, או שתהיה כאן הגדרה שאומרת שאתם מחויבים
להפקות סוגה עילית, או להגדרות כלשהן שקובעות שישודרו פה דרמות, שיהיה כאן
תוכן מקצועי, ושלא תהפכו להיות ערוץ חדשות. זהו.

יואב קיש, אני אומר לך בכל הכנות, אפשר לאשר אבל זה לא יעבור.

היו"ר יואב קיש:

זה יעבור.

בואו נשמע את חברי הכנסת.

רועי פולקמן (כולנו):

אני יודע שזה לא בא מכם, אז בואו נמצא פתרון. אז נשאיר את התוכן הייעודי,
50%. זה הקלה.

היו"ר יואב קיש:

לא, זה לא.

עיסאווי פריג' (מרצ):

אני מסכים עם חבר הכנסת פולקמן. יש הרבה אמת בדבריו. אנחנו צריכים לחשוב
איך להפריד בין ערוץ שפה לערוץ אחר.

היו"ר יואב קיש:

אנחנו כבר אחרי זה.

עיסאווי פריג' (מרצ):

אנחנו לא אחרי זה. ברגע שאני מדבר על ערוץ שפה, אני יכול לקבוע לא 51%
ייעודי, אבקש 70% ו-80% ייעודי, ואני אקבל.

היו"ר יואב קיש:

הייתה הסתייגות של דב חנין, שנפלה. לא ניכנס לזה עכשיו. נא להתייחס לדיון
הנוכחי.

עיסאווי פריג' (מרצ):

לגבי הדיון הנוכחי: אי אפשר לשים את כולם באותה חבילה ברגע שנוגעים בדבר
הזה. אנחנו לא קולעים למטרה כך.

היו"ר יואב קיש:

תודה. איילת נחמיאס ורבין, בבקשה.

איילת נחמיאס ורבין (המחנה הציוני):

אני לא רוצה להוסיף הרבה על דבריו של רועי פולקמן. אותי מטריד דווקא לא
בג"ץ, אלא לגמרי השאלה העניינית, איך אנחנו מייצרים ערוצים שעדיין יודעים
שיש להם מחויבות להפקות מקור.

כאשר אתה מתחיל לעשות את ההפרדה ואנחנו מגיעים לערוץ זעיר ייעודי שאינו
ייעודי – צריך להגיד: זה מין יצור שעטנזי לחלוטין שאני בכלל לא מבינה אותו.
אז בשביל מה להשאיר ערוץ ייעודי כך? לדעתי הוא צריך לקבל החלטה. ערוץ שנולד
כייעודי צריך לקבל החלטה. יכול להיות שהיא החלטה מורכבת, יכול להיות שהיא
החלטה כלכלית לא הכי אידיאלית. מצד שני, נתנו היום סוג של מתנה לא רעה כל
כך, וזה בעלות צולבת בעוד כלי תקשורת. אי אפשר לזלזל בתחנת רדיו, עם כל
הכבוד. אנחנו יודעים שתחנות הרדיו האזוריות, למרבה המזל, בסך הכול עושות
חיל.

עיסאווי פריג' (מרצ):

- - -

איילת נחמיאס ורבין (המחנה הציוני):

עיסאווי פריג', לא כל דבר קשור לערוץ הרדיו של "האלה". בסדר? יש ערוצי רדיו
אחרים. הלוואי ומשפחת תקשורת נהדרת כמו משפחת ג'אבר תהיה מסוגלת לקנות
אחזקות דווקא בערוץ רדיו לא ערבי. למה הכול צריך להיות כך? אני אומרת באמת.

אני אומרת לכם שאם לא נגדיר באחוזים האלה איך התוכן בא לידי ביטוי גם
מבחינה כלכלית, הווה אומר, כמה מושקע בו, וגם שנשמרים הקריטריונים של סוגה
עילית ונשמרים קריטריונים של הפקה מקומית אמיתית- - -

רועי פולקמן (כולנו):

שהיא לא רק אקטואליה.

איילת נחמיאס ורבין (המחנה הציוני):

תודה רבה, זו השלמה נכונה. שהיא לא רק אקטואליה. מה זאת אומרת? צריך להבין
שיש הבדל דרמטי בין הפקה של תוכניות אולפן, שבדרך כלל הן מאוד-מאוד לא
יקרות ולא מסובכות, לבין הפקה של "סרוגים" או "שבאבניקים" או "כיפת ברזל",
מה שאתה לא רוצה. עזוב, החרדים כבשו את המסך, וגם החרד"לים.

היו"ר יואב קיש:

הם רק לא מסתכלים במסך.

איילת נחמיאס ורבין (המחנה הציוני):

אגב, צריך להגיד עוד משהו. יש גם עניין של רכישה חוזרת של תוכן. בערוץ 20
למשל רוכשים סדרות. הזכרתי את "סרוגים" כי זו סדרה שהם רכשו. כלומר, יש גם
רכישה חוזרת בתוך השוק הזה. לכן אנחנו חייבים להגדיר מה הציפייה שלנו, לא
רק במובן של המסך, הווה אומר: 51% מהתוכן, אלא גם מן הכסף. אנחנו מייצרים
כאן מין חיה יותר מדי מסובכת ולא הגיונית, יואב קיש.

אני רוצה להמחיש לך. אמר עיסאווי פריג': "כמו חנות בקניון". תבין, יואב
קיש, זה לא חנות בקניון שם הם יכולים להחליט האם הם משלמים מחיר פיקס למטר
או אחוזים מן המחזור. זה לא אותו דבר, זה לא כל כך פשוט, כי לא כל תוכן
עולה אותו דבר. תוכנית אולפן לא עולה כמו תוכנית דרמה, צריך להבין את זה.

אז אנחנו מאפשרים להם לשדר חדשות, ואנחנו מחפשים דרכים לתת להם לחיות, אבל
בסוף אנחנו חייבים לעשות את זה plain vanilla. מה זאת אומרת? כאשר אתה אומר
"51% מן ההכנסות", צריך להגדיר מה זה הכנסות.

היו"ר יואב קיש:

זה הוגדר מזמן.

איילת נחמיאס ורבין (המחנה הציוני):

נכון, סליחה, זה הוגדר. שכחתי, זה היה כבר לפני שלושה שבועות...

בקיצור, אתה מבין על מה אני מדברת? זה חייב להיות מאוד-מאוד ברור.

היו"ר יואב קיש:

אני מבין את מה שאתם אומרים. הבעיה, שאי אפשר להתכחש לה, היא שביטחון
ייעוד, ברגע שזה לא ערוץ שפתי – ואני מסכים עם מה שאמר עיסאווי פריג' – הוא
מורכב מאוד. לא סתם נתקלו בבעיות שבהן נתקלו.

איילת נחמיאס ורבין (המחנה הציוני):

אבל לא אתה ואני הקמנו ערוץ מורשת.

היו"ר יואב קיש:

הקשבתי לך, לא הפרעתי לך במילה, תקשיבי.

בא אליי נציג משרד האוצר – לא אנקוב בשם כדי שלא נעשה "שיימינג", אולי
בטעות זה לא זה – ואמר לי: אנחנו רוצים להקל רגולציה, אנחנו מעדיפים שבמקום
לדבר על תוכן וייעוד, שעכשיו הרשות השנייה תצטרך לבדוק, בואו נחשוב על
מסלול של השקעה בכסף, שמכמת משהו שפשוט יותר לבחון. להגיד שזה לא הגיוני?
האמיני לי שזה הגיוני. עכשיו השאלה אם אנחנו בונים משהו מידתי או לא מידתי.

איילת נחמיאס ורבין (המחנה הציוני):

זה מסובך.

היו"ר יואב קיש:

הרי מה המשמעות של ערוץ זעיר ייעודי לעומת ערוץ זעיר? שני דברים משמעותיים
עיקריים: ראשית, שהוא לא משלם דמי רישיון, ושנית, שהוא לא משלם דמי מעבר.
אלה שני הדברים המהותיים שמהם הוא נהנה.

איילת נחמיאס ורבין (המחנה הציוני):

ומחויב לשידור ייעודי. אתה מדבר עכשיו על הסרת חסמים?

אתי בנדלר:

לא רק זה. אני מתחילה לעשות עכשיו את כל הרשימה.

היו"ר יואב קיש:

אני מדבר על ערוץ זעיר לעומת ערוץ זעיר ייעודי. ערוץ זעיר יכול הרי לעשות
מה שהוא רוצה. פה דיברנו על 51% תוכן ישראלי. ערוץ זעיר עושה ב-20% מן
ההכנסות תוכן ישראלי. עשינו פה מקפצה, שהעלתה את זה מ-20% תוכן ישראלי
ל-51% מן ההכנסות תוכן ישראלי, אי אפשר להתעלם מזה.

איילת נחמיאס ורבין (המחנה הציוני):

אבל מה זה התוכן הישראלי?

רעיה עדני:

אמרנו שנכון, אבל דובר על מחויבות לסוגה עילית.

איילת נחמיאס ורבין (המחנה הציוני):

יש לי עוד שאלה אחת. תוכן ישראלי- - -

היו"ר יואב קיש:

הפקה ישראלית. לא תוכן ישראלי.

איילת נחמיאס ורבין (המחנה הציוני):

תוכן ישראלי – לא מספיק להגיד שהוא מדבר בעברית. זה מה שאני רוצה להגיד.

עודד פורר (ישראל ביתנו):

זה 75% מן העוסקים בו.

איילת נחמיאס ורבין (המחנה הציוני):

לא, זה בסוגה עילית.

דנה נויפלד:

אפשר להתייחס להצעה?

היו"ר יואב קיש:

בבקשה, ערוץ 9.

דב אברמוביץ:

ההצעה הזאת כפי שהוצגה מחמירה עם הערוצים הייעודיים במקום להקל עליהם.

היו"ר יואב קיש:

למה?

דב אברמוביץ:

מכיוון שכרגע לפי מה שדובר עד כה אנחנו מחויבים להשקיע 20% מן ההכנסות
ברכישת הפקות מקומיות. אנחנו בסדר בעניין הזה. עכשיו אתם אומרים שאנחנו
צריכים להוציא 51%- - -

היו"ר יואב קיש:

לא מן ההכנסות אלא בשעות.

דב אברמוביץ:

ערוץ שהוא ערוץ בידור כללי, כמו ערוץ 9 למשל, זה לא רק הפקות אולפן. זה
רכש, סרטים, סדרות, שמטבע הדברים רובן רכש מחוץ לארץ. אז מה אמרתם? במקום
20%, עכשיו כהטבה נצטרך לשדר 51% הפקה ישראלית.

עודד פורר (ישראל ביתנו):

זאת הייתה הצעה שהם הציעו, כי הם לא רצו את ה-20%.

איתמר אביטן:

זה לא ערוץ 20 ולא ערוץ 9. זה ערוץ "האלא טי.וי". טוב, אז בסדר.

דב אברמוביץ:

בסדר, עם 20% הפקות מקומיות אנחנו מסתדרים.

היו"ר יואב קיש:

יש הצעה של חבר הכנסת פולקמן שיכולה לפתור את זה.

רועי פולקמן (כולנו):

שוחחתי עכשיו עם הנציגים של ערוץ 20: הרבה יותר פשוט להשאיר את זה- - -

איתן כבל (המחנה הציוני):

אפשר להגיד לך משהו עוד לפני שתציע את הצעתך?

היו"ר יואב קיש:

תן לו לסיים להציע את ההצעה. אם יש פתרון שלא יעשה בעיות- - -

איתן כבל (המחנה הציוני):

אני רוצה להגיד אמירה. עד עכשיו אנחנו בולעים את הצפרדעים ואפילו לא נהנים,
אבל מנסים לקדם את העניין. אבל אי אפשר לדחוף לנו את הדלועים. אסביר למה
אני מתכוון. אני אומר את זה גם לערוץ 20, שאני פה כדי לעזור. שלא ייווצר
מצב שאנחנו מסדרים עכשיו לכל ערוץ משהו אחר. חבר הכנסת פולקמן, אתה מבין מה
אני אומר? אתה מבין? זה דבר אחד. דבר שני, גם כך פגענו מאוד ביוצרים. הם לא
יכולים להיות אלה שדווקא לגביהם כל הזמן מפחיתים את הדרישות ומשנים. אם שני
הדברים האלה ברורים אז בואו נהיה על המסלול של הצפרדעים.

היו"ר יואב קיש:

שני דברים אני חושב שיכולים להיות הגיוניים. לפי דעתי זה הגיוני ויכול
לפתור את הבעיה. קודם כול, אני נשאר באמירה הראשונית שלי, שהערוץ הזעיר
יישאר עם חובה של 20% מן ההכנסות להפקה ישראלית.

רועי פולקמן (כולנו):

הפקה ישראלית בלי סוגה עילית.

היו"ר יואב קיש:

לא קשור. מה שסוכם נשאר.

עודד פורר (ישראל ביתנו):

אני רוצה ללמוד משהו שאני לא מצליח להבין. הרי אנחנו כל הזמן מנסים לשמר
מצב לגבי הערוצים הייעודיים. מה היה הסטטוס מבחינת חובת ההפקה שלהם?

נחשון אקסלרד:

לא הייתה שום חובה להפקת סוגה עילית.

קריאה:

הייתה חובה ל-20% הפקות מקומיות.

היו"ר יואב קיש:

אף אחד לא עונה עכשיו. היו הרבה מאוד מורכבויות במכרזים, כל ערוץ בפני
עצמו, בחלק מן המקרים עם השקעות של מיליוני שקלים שהם לא עמדו בהן וגררו
חובות ולא היה ניתן לעמוד. יכולים לטעון האם היה נכון להגיש מכרז או לא. זו
מורכבוּת שלא תצא ממנה, והם גוררים אותה "על הזנב" גם במעבר לרשות השנייה
בהחזר חובות. זו הסיטואציה שהייתה.

עודד פורר (ישראל ביתנו):

אני לא רוצה להרע להם, זה העניין.

היו"ר יואב קיש:

אתה לא מרע להם.

איתן כבל (המחנה הציוני):

כבר הגענו למשהו. אל תפתח.

היו"ר יואב קיש:

לגבי ערוצים ייעודיים, אני משאיר להם שתי אפשרויות, וזה בגלל שאני רוצה
להתייחס לכסף – אני רוצה שתהיה להם אפשרות או ש-51% מכלל השידורים יהיו
ייעודיים, כפי שהגדרנו, ואז הם נשארים ייעודיים; או 51% מן ההכנסות שלהם
ילכו להשקעות בייעוד. או בכסף או בזמן מסך. הבנת?

איתמר אביטן, זה לא מעניין עכשיו. אני אומר לך, עם כל הכבוד, עכשיו אני לא
מתחשב ביוצרים.

איתמר אביטן:

אני מייצג את העובדים.

היו"ר יואב קיש:

אי אפשר לתת לכם הכול. אנחנו מדברים על ערוצים זעירים. איתמר אביטן, אתה לא
צריך לעשות כאן שום דבר כי זה כסף קטן ואתה לא צריך להיכנס למקום הזה בכלל.
תן לערוצים האלה לגדול, אז הם ישלמו לך 15%. תפסיק כבר.

איתמר אביטן:

- - -

היו"ר יואב קיש:

די, נגמר. זאת ההצעה.

עודד פורר (ישראל ביתנו):

מה הבעיה לקבוע גם אחוז מסוים של הפקה- - -

היו"ר יואב קיש:

שמעת את נציג ערוץ 9. יש לו בעיה עם זה.

עודד פורר (ישראל ביתנו):

אבל הוא אומר: הנה, היום אני מבצע 20% מן המחזור כהפקות מקומיות.

היו"ר יואב קיש:

אבל לערוץ "האלא טי.וי" יש בעיה עם זה.

קריאה:

- - -

איילת נחמיאס ורבין (המחנה הציוני):

אבל אי אפשר לחוקק פה חוק לכל ערוץ בנפרד.

רועי פולקמן (כולנו):

עכשיו עשינו את זה אחיד לכולם.

היו"ר יואב קיש:

עשינו אחיד.

אתי בנדלר:

אני לא הצלחתי להבין.

היו"ר יואב קיש:

את רוצה שאסביר פעם נוספת?

עודד פורר (ישראל ביתנו):

אולי תסביר. זה החשש שלנו: כאשר משדרים אקטואליה אני רוצה שהיא תהיה
אקטואליה מכאן. אני לא רוצה שהוא יישב בחוץ לארץ ויפיק חדשות.

היו"ר יואב קיש:

מה ההשקעות שלכם בישראל, וכמה מבחוץ, באופן יחסי, בזמן שידור?

דב אברמוביץ:

קודם כול, כל התוכן הוא ייעודי.

היו"ר יואב קיש:

כמה הפקות מקומיות יש לכם?

יורי קגנוביץ:

שלום אדוני, שלום מכובדי, נכון להיום אנחנו ייעודיים במאה אחוז. שנית, נכון
להיום אנחנו משדרים כרבע לפחות מהשידורים, כ-6 שעות ביממה אנחנו משדרים
תוכן מקומי שנעשה בשידורים חיים, לפחות 6 שעות.

עודד פורר (ישראל ביתנו):

זה כולל אקטואליה. זה בסדר. וזה מבוצע מישראל.

עיסאווי פריג' (מרצ):

זה לא 51%.

יורי קגנוביץ:

זה מבוצע בישראל, זה מופק בישראל.

עודד פורר (ישראל ביתנו):

זה מה שאני רוצה. אני לא צריך תוכן מחוץ לארץ.

היו"ר יואב קיש:

יש לי הצעה.

איתן כבל (המחנה הציוני):

עודד פורר, אני אתך.

היו"ר יואב קיש:

נחשון אקסלרד, מה אתה אומר?

עודד פורר (ישראל ביתנו):

אני גם רוצה שכאשר "האלא טי.וי" ישדר, הוא ישדר מכאן ולא מחוץ לארץ.

נחשון אקסלרד:

אני מבולבל מן ההצעה של אדוני. אני רוצה להגיד מה מבלבל אותי. אם נכון
לעכשיו הערוצים הזעירים והזעירים הייעודיים היו מחויבים להשקעה של 20% מן
ההכנסות בהפקה ישראלית, עכשיו אדוני מציע שתי אפשרויות. אנחנו ביקשנו את
זה, אני לא מתבייש להגיד. ביקשנו שבמקום שנהיה מחויבים בהשקעה כספית של 20%
בהפקה ישראלית, אנחנו מוכנים להתחייב שלפחות 51% מן ההפקות שאנחנו עושים- -
-

היו"ר יואב קיש:

אבל הם לא עומדים בזה.

עיסאווי פריג' (מרצ):

לא כדאי לכם.

נחשון אקסלרד:

תן לי להשלים. זה "מתכתב" בחזרה עם המסלולים שאתה מציע, אדוני היושב-ראש.
אנחנו יכולים להתחייב על כך ש-51% מן ההפקות שאנחנו עושים יהיו הפקה
ישראלית. החלופה שאתה מציע, אני חושב שלא צריכה להיות 51% מן ההכנסות. היא
צריכה להישאר 20% מן ההפקות. זאת החלופה.

עודד פורר (ישראל ביתנו):

יש לי שאלה אחרת. 20% מזמן השידור שלכם, אתה יכול להתחייב שהוא זמן שידור
מישראל, שהוא הפקה ישראלית?

נחשון אקסלרד:

בוודאי.

עודד פורר (ישראל ביתנו):

זה מה שאני רוצה.

עיסאווי פריג' (מרצ):

לא, אנחנו רוצים 51%.

עודד פורר (ישראל ביתנו):

הוא קונה סדרה, למשל . אני מבקש ש-20% מהשידור שלהם יהיה הפקה ישראלית.

רועי פולקמן (כולנו):

למה לגבי הערוץ הזעיר לא נקבעה שום חובה על הפקה מקומית?

היו"ר יואב קיש:

יש לו, 20% הפקה ישראלית, 20% מן ההכנסות.

היו"ר יואב קיש:

סיכמתי לי הכול בטבלה יפה. אני יכול להראות לכם.

רועי פולקמן (כולנו):

לגבי הערוצים הזעירים, אפשר להמיר את זה להפקה מקומית ולא להפקה ישראלית?

היו"ר יואב קיש:

אני מעלה את הצעה שלי להצבעה.

איתן כבל (המחנה הציוני):

שקודם נבין אותה.

היו"ר יואב קיש:

חבר הכנסת פולקמן, זה שינוי שאתה הובלת. אני מבקש שתקשיב.

רועי פולקמן (כולנו):

אז צריך לענות גם לעניין הרישיון. יש פה עוד סוגיה אחת, כי עדיין ההטבה
הזאת מורכבת.

היו"ר יואב קיש:

למה? ברגע שהוא מפסיק להיות זעיר ייעודי הוא הופך להיות זעיר.

רועי פולקמן (כולנו):

אבל גם הייעודי עדיין עובר ויש לו הקלה על דמי הרישיון.

היו"ר יואב קיש:

זה לא קשור לדמי הרישיון.

אני מבהיר את ההצעה של רועי פולקמן.

יש שלושה מסלולים: אחד לגבי ערוץ זעיר ושניים לגבי ערוץ זעיר ייעודי.

המסלול של הערוץ הזעיר – כפי שהוגדר, ללא שינוי: 20% מהכנסותיו יושקעו
בהפקה ישראלית. כך הוגדר, זה לא השתנה. אני שם את זה בצד, לא מדבר על זה
יותר.

לגבי ערוץ זעיר ייעודי ­– יש שני מסלולים: אחד כספי ואחד של זמן שידור.

רועי פולקמן (כולנו):

אתה לא צריך את המסלול הכספי. תשאיר רק מסלול של זמן שידור.

היו"ר יואב קיש:

אסביר לך למה.

לגבי הערוץ הזעיר הייעודי, שמתאים לערוצים השפתיים, זה 51% – ופה אני יודע
שאפשר לקבוע גם 70%, זה לא משנה, לערוצים השפתיים אין בעיה עם זה, וגם
לערוץ המוזיקה אין בעיה עם זה – תוכן ייעודי בשידורים ו-20% הפקה ישראלית,
שזה מה שביקש חבר הכנסת פורר. אבל מזמן השידור, לא מן המחזור. זה לגבי זמני
שידור.

איתמר אביטן:

20% מזמן השידור?

היו"ר יואב קיש:

איתמר אביטן, אתה רוצה לצאת ל-10 דקות? אם לא תהיה מסוגל להקשיב בשקט, לא
תהיה פה בחדר. תלמד מאסף אמיר – לא הייתי מאמין שאגיד את זה אי-פעם...

אסף אמיר:

אני נפעם מן המאמץ העליון שאתם מקדישים לדבר הזה.

היו"ר יואב קיש:

לכם בוודאי זה לא צריך להיות מהותי.

אסף אמיר:

זה חשוב.

היו"ר יואב קיש:

אני ממשיך: המגבלה של הערוץ הזעיר הייעודי במסלול הראשון היא אחוזים מזמן
השידור, 51% תוכן ייעודי בשידורים ו-20% הפקות ישראליות בשידורים.

המסלול הכספי הוא 51% מן ההכנסות בתוכן הייעודי. במקום להגיד "זמן השידור",
אנחנו אומרים "51% מן ההכנסות שלו".

רועי פולקמן (כולנו):

זה נורא מעט. תשאיר "זמן שידור". מה ייצא לך בקביעת הכנסות?

היו"ר יואב קיש:

זה כל ההכנסות, זה המון כסף. הוא יעשה בזה הפקות מסוגה עילית.

רועי פולקמן (כולנו):

היום זה רק זמן שידור. נכון?

עיסאווי פריג' (מרצ):

כל ההכנסות הן 3–4 מיליון שקל.

היו"ר יואב קיש:

בסדר, אז תן לו לגדול, שהיקף ההכנסות יהיה 50 מיליון שקל.

עודד פורר (ישראל ביתנו):

איך אתה קובע במסלול הזה שהוא ישדר לפחות חלק מישראל?

היו"ר יואב קיש:

20% מהכנסותיו יושקעו בהפקה ישראלית.

איתן כבל (המחנה הציוני):

מקומית.

היו"ר יואב קיש:

לא מקומית. זה לא הפקות מקומיות. זה שונה. אל תבלבל. יש הבדל בין הפקה
מקומית לבין הפקה ישראלית בהגדרות בחוק.

רועי פולקמן (כולנו):

נכון. זה הגדרה לא אפקטיבית. אין לזה משמעות. זה נכנס בייעודי.

עודד פורר (ישראל ביתנו):

גם יהודה ושומרון.

היו"ר יואב קיש:

האזור נכלל.

עיסאווי פריג' (מרצ):

לא כולל את השטחים הכבושים.

מירי נאור אליאס:

אקטואליה- - -

איתן כבל (המחנה הציוני):

אני רוצה להעיר הערה לגבי ההפקות הישראליות. אני רוצה שתהיה הגדרה ברורה מה
היא "הפקה ישראלית".

קריאה:

יש הגדרה.

איתן כבל (המחנה הציוני):

שנייה, בסדר, מה אתם מתלהבים.

איילת נחמיאס ורבין (המחנה הציוני):

אני לא מוכנה שכל תוכניות האולפן יהיו הפקה ישראלית מקומית, סליחה. העלות
שלהן היא שניים ורבע גרוש. אתם יודעים כמה זה עולה?

איתן כבל (המחנה הציוני):

עם כל הכבוד לכם, אני אומר את זה לכל הערוצים שאנחנו רוצים כל כך לעזור
להם, לא פותרים עוול ביצירת עוול לאחר. אם בסוף זאת תהיה הפקה שלא יוכלו
ליהנות ממנה – יש לה שֵם כאילו היא הפקה ישראלית אבל היצירה הישראלית לא
יכולה ליהנות ממנה.

איילת נחמיאס ורבין (המחנה הציוני):

זה לא יצירה ישראלית, סליחה.

היו"ר יואב קיש:

אני רוצה להסביר לך לגבי היצירה הישראלית. באשר לערוצים הזעירים היצירה
הישראלית היא לא המקור ולא המהות. המהות היא לתת להם לגדול במינימום
מחויבויות כספיות. אמרתי אפילו שאני מבטל את כל המגבלות: סוגה עילית והכול.
אין מגבלות. לא סתם לא נתתי לאיתמר אביטן לדבר. התפיסה שלי לאורך כל הדרך
הייתה שלערוצים זעירים יהיו אפס מחויבויות במקום הזה. זה הכול.

עודד פורר (ישראל ביתנו):

אבל כן התעקשנו שיהיה להם שידור מישראל. זו הייתה המשמעות, שלא יהיו פתאום
ערוצים שמשדרים מחוץ לארץ.

אתי בנדלר:

כדי לוודא שהבנתי נכון, אני רוצה לשאול: נאמר שכל הסיבה לשינוי הזה היא
שקשה מאוד לבדוק ש-51% מהתוכן- - -

עודד פורר (ישראל ביתנו):

אבל זזנו משם כי היו בעיות: אי אפשר לוותר על הייעוד, אז בנינו מנגנון
שעושה את זה באופן נוח יותר.

אתי בנדלר:

ובכל אחד מן המקרים צריך עדיין לבדוק אם זה עומד בייעוד.

היו"ר יואב קיש:

נכון.

איילת נחמיאס ורבין (המחנה הציוני):

שיהיה ברור שיש כאן פגיעה בשוויון.

דנה נויפלד:

אבל מה אפשר לעשות?

אתי בנדלר:

אני לא בטוחה שהמסלול הנוסף חיוני. ניסיתם לברוח ממשהו, אבל לא ברחתם ממנו.

היו"ר יואב קיש:

שכנעתם אותי, מה אעשה. נכון, לא הצלחנו, את צודקת.

אתי בנדלר:

אז בשביל מה היה צריך את זה?

היו"ר יואב קיש:

מישהו מנציגי המשרדים רוצה לדבר?

אלידור בליטנר:

יש לי שאלה וגם הערה. גם שני המסלולים הללו שניתנים עכשיו לערוץ זעיר
ייעודי הם רק לארבעת הערוצים הייעודיים שהיו בעבר, או שזה מסלול שפתוח לכל
ערוץ זעיר שעונה על הקריטריונים?

עודד פורר (ישראל ביתנו):

אין זעיר ייעודי חדש.

היו"ר יואב קיש:

וואלה, הפתעת אותי. אני מודה שאפילו נחשון אקסלרד לא שאל אותי את השאלה
הזאת. יש ערוץ זעיר, שזה קטגוריה של ערוצים חדשים, ומי שהיה ערוץ זעיר
ייעודי והופך לערוץ זעיר. אין ערוץ זעיר ייעודי פרט לאלה. את לא נמצאת פה
בפעם הראשונה.

אלידור בליטנר:

נכון, אבל אתם משנים כאן את המסלול ואני מנסה להבין את המשמעות.

היו"ר יואב קיש:

הכול בהתייחסות לערוצים זעירים ייעודיים. אין אף ערוץ נוסף פרט לארבעת
הערוצים האלה.

אלידור בליטנר:

בהתייחסות לארבעת הערוצים הייעודיים הקיימים היום, שמחר יהפכו להיות ערוצים
מסחריים בשני המסלולים שהצגת.

היו"ר יואב קיש:

זה לא מסלול. זה נקרא ערוץ זעיר ייעודי.

אתי בנדלר:

אם הם יהפכו להיות זעירים ייעודיים הם יוכלו לבחור באחד משני המסלולים
האלה. עכשיו השאלה היא: האם הם צריכים להודיע מראש באיזה מסלול הם בחרו?

היו"ר יואב קיש:

כמובן.

אתי בנדלר:

אני רק רוצה להשלים את ההודעה: בעל רישיון ערוץ ייעודי שמבקש רישיון, צריך
להודיע למועצה באיזה מסלול של ערוץ זעיר ייעודי הוא בחר, מראש.

היו"ר יואב קיש:

ברור.

אלידור בליטנר:

אני רוצה לסיים את הדברים שלי. בסופו של דבר כאשר בונים כאן מסלול חדש,
חשוב לבחון – ואם הבנתי נכון מאיזו לחישה ששמעתי מאתי בנדלר, זה בדיוק מה
שהיא עושה – צריך לבדוק את הנַפקוּת, אילו פטורים והחרגות ניתנים למסלול
הזעיר ייעודי. ועכשיו כשמשנים את המסלול- - -

היו"ר יואב קיש:

לא שינינו.

אלידור בליטנר:

אני מבינה, אבל בעצם צריך ללכת עכשיו ולבדוק פטור, פטור, החרגה, החרגה,
ולהבין את ההצדקה. למשל בעניין דמי המעבר.

היו"ר יואב קיש:

אבל לא שינינו כלום.

קריאה:

שיניתם. הוספתם עוד מסלול.

היו"ר יואב קיש:

די, אני לא מוכן. אסביר את זה פעם אחרונה. לא הוספתי שום הגדרה שונה. יש
ערוץ זעיר ייעודי ויש ערוץ זעיר. בתוך ההגדרה אולי היו שינויים אבל ההטבות
שלהם בהמשך נשארו כהגדרתן.

איתמר חרמון:

ההטבות שניתנו להם הן בגלל השידור הייעודי.

היו"ר יואב קיש:

בסדר, בשני המסלולים יש שידור ייעודי.

איתמר חרמון:

כן, אבל השאלה היא, ואתם צריכים להחליט- - -

היו"ר יואב קיש:

תודה, מספיק, אי אפשר כך. אנחנו "חופרים" על זה כבר 10 שעות. זה מיותר. יש
כבר הסכמות, יודעים על מה מדובר.

איתמר חרמון:

השאלה היא האם גם חובה של 51% מן ההכנסות מצדיקה את כל ההטבות שניתנות.

היו"ר יואב קיש:

תודה. על זה נצביע.

אסף אמיר:

אם אפשר הערה. אנחנו מדברים בכל הישיבות לאורך השבועיים–שלושה האחרונים
בצורה אינטנסיבית על מתן עזרה לערוצים ייעודיים זעירים ולהפוך אותם לשחקן
מסחרי זעיר.

היו"ר יואב קיש:

אני רוצה שהוא יהיה ערוץ מסחרי גדול.

אסף אמיר:

אתה רוצה שהם יגדלו ויגיעו ל-80 מיליון שקל הכנסות ואולי יום אחד יעברו את
ה-80 מיליון שקל הכנסות.

היו"ר יואב קיש:

בדיוק.

אסף אמיר:

אני רוצה להעיר שאנחנו יכולים להגיע למצב שאנחנו פותחים את השוק ואז יהיו
5, 6, 7 ערוצים כאלה.

היו"ר יואב קיש:

יהיו ערוצים זעירים. הם לא יכולים להיות ייעודיים. לא יהיו ערוצים ייעודיים
חדשים.

אסף אמיר:

ערוצים זעירים. חלק מהם יהיו חדשים, חלק מהם אולי יגיעו ל-80 מיליון שקל
כפי שאתם רוצים. ואז יכול להיות מצב – אני רק אומר, שתדעו על מה אתם
מצביעים – שבעוד שנה, שנתיים, שלוש שנים יהיו 400 מיליון שקל ב-5–6 ערוצים
שיישבו בתוך העולם הזה, שייקחו שליש מעוגת הפרסום, ואין עליהם שום מחויבות.

היו"ר יואב קיש:

הם מחויבים להשקיע 20% מן ההכנסות בהפקה ישראלית.

אסף אמיר:

ואז "קשת", "רשת" ו-"10" יגידו: אנחנו נושאים בכל העול, וכל הערוצים הללו
שמגיעים ל-400 מיליון שקל הכנסות לא עושים שום דבר.

היו"ר יואב קיש:

זה מצב שיכול להיות.

אסף אמיר:

אני רק אומר את זה. אני מבין שלא תשנו את עמדתכם, אבל תהיו ערים לזה.

איתן כבל (המחנה הציוני):

אתה צודק.

אסף אמיר:

לכן לדעתי לקבוע גבול של 50 מיליון שקל יהיה הרבה יותר חכם, ואז תוותרו להם
על הכול.

רועי פולקמן (כולנו):

עניין ההכנסות בפועל – אני רוצה באמת לעזור – זה לא הגבלה אפקטיבית כי אין
הכנסות. ערוץ 20, למשל, מה ההכנסות שלו? אם מחר תיתן לו אופציה שהייעודיות
שלו תוגדר על פי 50% מן ההכנסות, בפועל זה יהיה 5 דקות של איזו תוכנית.
לכן, או שהוא ערוץ ייעודי בהגדרתו ו-50% מזמן השידור שלו הוא תוכן ייעודי.
אפשר לעשות את זה אבל בחיים זה לא יאושר, זה פגיעה בשוויון. זה לא טוב לכם,
זה טעות חמורה מבחינתכם.

היו"ר יואב קיש:

זה לא פגיעה בשוויון, ואסביר לך למה. כל הערוצים האלה רוצים לשרוד והם
צריכים לגדול.

רועי פולקמן (כולנו):

אבל הם ייעודיים. שישדר תוכניות מורשת והיסטוריה. זה ערוץ טוב וזה תוכן
חשוב. אבל הכנסות זה מדד לא אפקטיבי, להכנסות אין משמעות. צריך לקבוע: 50%
מזמן השידור.

היו"ר יואב קיש:

אני מבקש הקשבה מחברי הכנסת. אני מעלה להצבעה את המסלולים כפי שהגדרנו
אותם, לשני סוגים. במסלול של ערוץ זעיר – ההגבלה היא 20% מן ההכנסות להפקה
ישראלית, כאשר מדובר רק על הערוצים הזעירים. המגבלה הזו לא תחול על ערוץ
זעיר ייעודי.

אתי בנדלר:

אמרת שכן תחול, בנוסף.

היו"ר יואב קיש:

לא.

אתי בנדלר:

לא תחול. תמשיך.

איתן כבל (המחנה הציוני):

אני מבקש שתפריד את ההצבעות כי אני לא יכול להצביע בעד כל המסלולים.

היו"ר יואב קיש:

אמרתי שלוש פעמים: רק בערוץ זעיר – 20% מן ההכנסות בהפקה ישראלית. סיימנו
עם הזעיר. זה למעשה ללא שינוי, כי כך קיים בחוק, רק שהייתה הבנה כאילו זה
חל גם על ערוץ זעיר ייעודי, ואני מבהיר שלא.

עיסאווי פריג' (מרצ):

יש לי שאלה לפני ההצבעה. אני רוצה שההכנסות יכללו גם הלוואות בעלים, לא רק
הכנסות.

היו"ר יואב קיש:

לא. הכנסות מפרסום כהגדרתן בחוק, לפיהן קובעים אם הוא זעיר או לא זעיר. יש
לנו הגדרה של "הכנסות".

איתן כבל (המחנה הציוני):

יואב קיש, אני מבקש שבהצבעה תפריד בין המסלולים כי אני רוצה להצביע בעד מה
שנקבע על ערוץ זעיר.

היו"ר יואב קיש:

נצביע על כל מסלול בנפרד.

עודד פורר (ישראל ביתנו):

למה לא להוריד את ה-80 מיליון שקל ל-50 מיליון שקל?

היו"ר יואב קיש:

סליחה, תן לי לסיים את הנושא שלפנינו. אחרי כן אדון בשאלה שלך.

סוף-סוף הבנו את העניין הזה. נגמרו השאלות. אנחנו מצביעים על כל מסלול
בנפרד.

מסלול ערוץ זעיר, כפי שקיים היום, יהיה מחויב בהשקעה של 20% מהכנסותיו
השנתיות בהפקה ישראלית. לעניין זה ""הפקה ישראלית" – תוכנית שאיננה שידורי
חדשות, ש-75% לפחות מיוצריה, מבצעיה, מהצוות הטכני שלה נטל חלק בהפקה ו-75%
לפחות מצוות ההפקה שלה תושבי ישראל המתגוררים בה דרך קבע, שהופקה בעבור קהל
יעד ראשוני ישראלי בעברית, בערבית או ברוסית, או בשפה אחרת שאישרה המועצה."

אתי בנדלר:

אני מציעה כבר, מכיוון שיש על זה רביזיה, גם שלך וגם של חבר הכנסת טיבי,
להוסיף כאן: "והופקה בעבור קהל יעד ראשוני ישראלי בעברית, בערבית, ברוסית,
באמהרית או בטיגרינית", כדי להשלים את זה.

היו"ר יואב קיש:

בסדר. אז גם "אמהרית וטיגרינית".

מי בעד הסעיף? ירים את ידו. מי נגד? מי נמנע?

הצבעה

בעד – פה אחד

ההצעה לתיקון סעיף 13 להצעת החוק, שמתייחס לסעיף 71ו לחוק העיקרי, להגדרת
"בעל רישיון זעיר", כפי שפורט, נתקבלה.

היו"ר יואב קיש:

הסעיף נתקבל פה אחד.

לאה ורון:

חברת הכנסת שרן השכל הצביעה במקום חבר הכנסת אברהם נגוסה.

היו"ר יואב קיש:

מה שהשתנה בסעיף הזה, שהמחויבות הזאת לא תחול על ערוץ זעיר ייעודי. חשוב
להדגיש, זה מה שאמרנו. זה היה השינוי המשמעותי בסעיף הזה.

אני עובר לסעיף 13, עמוד 3, להגדרה "בעל רישיון זעיר ייעודי".

  -----------------------------------------------------------------------
                                          ""בעל רישיון זעיר ייעודי" – בעל
                                          רישיון זעיר שביום תחילתו של
                                          החוק המתקן היה בעל רישיון מיוחד
                                          לשידורי כבלים למשדר ערוץ ייעודי
                                          לפי הוראות סעיף 6לד1 לחוק
                                          התקשורת- - -"
  -------------- ---- ---- ---- ---- ---- -------------------------------

  -----------------------------------------------------------------------

עכשיו יש שני מסלולים שהוא יכול לבחור אחד מהם. נצביע על כל מסלול בנפרד.

המסלול הראשון עוסק בשידורים ולא עוסק בהכנסות. הוא אומר: "מחויב ל-51%
תוכן ייעודי משידוריו", כפי שמופיע פה, ובנוסף: "20% משידוריו יהיו הפקה
ישראלית כהגדרתה", כפי שהיה לנו קודם.

מי בעד? ירים את ידו. מי נגד? מי נמנע?

הצבעה

בעד – 7

נגד – 2

נמנעים – אין

ההצעה לתיקון בסעיף 13 להצעת החוק, שמתייחס לסעיף 71ו לחוק העיקרי, שעוסקת
במסלול הראשון בהגדרה "בעל רישיון זעיר ייעודי", כפי שהוצגה על ידי
היושב-ראש, נתקבלה.

היו"ר יואב קיש:

התיקון נתקבל.

המסלול השלישי, עדיין בהגדרה "בעל רישיון זעיר ייעודי" הוא: 51% מהכנסותיו
יהיו בייעוד שלו ו-20% מהכנסותיו יושקעו בהפקה ישראלית.

מי בעד? ירים את ידו. מי נגד? מי נמנע?

הצבעה

בעד – 5

נגד – 3

נמנעים – 1

ההצעה לתיקון בסעיף 13 להצעת החוק, שמתייחס לסעיף 71ו לחוק העיקרי, שעוסקת
במסלול השני בהגדרה "בעל רישיון זעיר ייעודי", כפי שהוצגה על ידי
היושב-ראש, נתקבלה.

היו"ר יואב קיש:

ההצעה נתקבלה.

בסאם ג'אבר:

חבר הכנסת קיש, יש לנו בעיה עם הסעיף הזה.

היו"ר יואב קיש:

עכשיו זה כבר מאוחר מדי.

עיסאווי פריג' (מרצ):

למה? זה מעניין, אני רוצה לשמוע. אם אשתכנע אגיש רביזיה.

אתי בנדלר:

זה כבר אחרי רביזיה ואין מה לעשות.

עיסאווי פריג' (מרצ):

אפשר להגיש רביזיה על סעיפים אחרים.

היו"ר יואב קיש:

אי אפשר. תוכל להגיש הסתייגות.

אתי בנדלר:

אפשר להגיש רביזיה רק על המסלול החדש שעדיין לא הוצבע.

היו"ר יואב קיש:

בואו נשמע מה הבעיה. אנחנו רוצים לעזור לו. כל מה שעשינו היה בשביל לעזור
ל"האלא טי.וי", בדיוק כמו לכל האחרים. בסאם ג'אבר, מפריע לי שאתה נזכר רק
עכשיו, אחרי שאתם יושבים פה ושומעים את הדיון, ומהנהנים לי "כן, כן, כן" עם
הראש.

בסאם ג'אבר:

אני מנומס מאוד. אם יש בעיה, צריך לתקן.

היו"ר יואב קיש:

מה הבעיה?

נחשון אקסלרד:

הבעיה של בסאם ג'אבר היא עם המסלול של הערוץ הזעיר. זאת אומרת שאחרי 5 שנים
הוא יהיה מחויב באותה השקעה של 20% מן ההכנסות בהפקה ישראלית. כל אשר
ביקשנו מלכתחילה לעשות, במקום להיות במחויבות הזו, של 20% מן ההכנסות,
להיות במצב שבו אנחנו מתחייבים על כך שאחוז מסוים- - -

היו"ר יואב קיש:

הבנתי. אענה לך. עיסאווי פריג', תקשיב לי היטב. שמעתי את זה מבסאם ג'אבר,
אתה צודק. העלית את זה, ואמרתי לך שלא נוכל לענות לך על הבקשה, ואסביר לך
למה, גם כדי שכולם ישמעו. הערוץ הזעיר הייעודי קיבל מאתנו פטורים מסוימים
בהטבות בהוראת השעה למשך 5 שנים. אתה למעשה מבקש להאריך את תקופת הזמן הזו.
אמרתי, ואני אומר לכולם: לא נאריך את תקופת הזמן הזאת. הם קיבלו 5 שנים עם
הטבות, הם כמו כל האחרים. לא נעשה עכשיו מסלול ל-10 שנים של ערוץ זעיר
ייעודי עם הטבות כאלה ואחרות, אנחנו לא יכולים.

בסאם ג'אבר:

אז תכריחו אותנו – אנחנו ערוץ מיוחד מאוד.

היו"ר יואב קיש:

אגיד לך מה הפתרון עבורך. חבר הכנסת עיסאווי פריג', אני אומר את זה לך. יש
לך עכשיו 5 שנים לנסות לקדם מסלול של ערוץ פרטי, להגדיר אותו. לשם אתה
תצטרך ללכת. אתה לא יכול עכשיו בחוק הזה לעשות את זה. זה הכול. עיסאווי
פריג', אני מציע שתסיר את ההסתייגות ונמשיך הלאה.

עיסאווי פריג' (מרצ):

אני מסיר את ההסתייגות שלי.

היו"ר יואב קיש:

תודה. אנחנו ממשיכים עם ההסתייגות של חבר הכנסת יעקב אשר.

לאה ורון:

הבקשה לדיון מחדש התקבלה. עכשיו צריך לדון בסעיף 71ח(א)(2).

היו"ר יואב קיש:

היינו ברביזיה על סעיף 13.

אתי בנדלר:

רק רגע, לפני שאתה עובר לבקשה הנוספת לדיון מחדש, אני חוזרת להשלמת ההצבעות
שנערכו. אני מזכירה שבעל רישיון ערוץ ייעודי, כאשר הוא מגיש את הבקשה
לרישיון מותנה למועצה, צריך להודיע מראש באיזה מסלול הוא בוחר.

היו"ר יואב קיש:

אמרנו את זה.

אתי בנדלר:

צריך להצביע על ההחלטה הזאת. המועצה צריכה אחר כך לבדוק אותו, היא צריכה
לדעת את המסלול.

היו"ר יואב קיש:

ערוץ זעיר ייעודי, מכיוון שיש לו שני מסלולים, בבקשת הרישיון צריך לבחור את
המסלול שבו הוא רוצה לקבל את הרישיון, ולהודיע על כך למועצת הרשות השנייה
כדי לקבל את הרישיון. מי בעד? ירים את ידו. מי נגד? מי נמנע?

הצבעה

בעד – פה אחד

ההצעה לתיקון בסעיף 13 להצעת החוק, שמתייחס לסעיף 71ו לחוק העיקרי, שכאשר
בעל רישיון ערוץ זעיר ייעודי מגיש בקשה לרישיון מותנה למועצה הוא יודיע
מראש באיזה מסלול הוא בוחר, נתקבלה.

היו"ר יואב קיש:

ההצעה נתקבלה פה אחד.

שירה גרינברג:

אדוני היושב-ראש, לאור המסלול החדש, שמדבר על ההכנסות, להערכתנו מדובר במעט
מאוד כסף שבסוף יושקע. אני מתייחסת למה שדיברת בזמנו. מכיוון שאין כנראה
הצדקה ציבורית לעניין הזה, אני שואלת על הפטור מדמי רישיון. השאלה אם אתה
רוצה לדון בזה כי לדעתנו צריך להוציא את הפטור.

היו"ר יואב קיש:

לא. אני לא דן בזה עכשיו. תודה.

רועי פולקמן (כולנו):

לגבי דמי הרישיון, אמרת שאפשר להכניס אותם.

היו"ר יואב קיש:

לא במבנה הזה. גמרנו. גם הצבענו.

אתי בנדלר:

זה דמי רישיון, דמי מעבר ורשימה ארוכה. עשיתי רשימה של כל הפטורים. הם
מקבלים מתנה.

היו"ר יואב קיש:

אנחנו ממשיכים הלאה. אני עובר לעמוד 4, רביזיה של יעקב אשר, סעיף
71ח(א)(2). אנא תציג את הרביזיה שלך.

יעקב אשר (יהדות התורה):

סעיף 71ח(א)(2) אושר כבר בוועדה. אני מציע רביזיה, שבמקום "מעשרים וחמישה
אחוזים" יבוא "מחמישים אחוזים". אזכיר לך, אדוני, שאדוני הציע שתהיה הגבלה
של סף הכנסות מסוים.

קריאה:

עד 10 מיליון שקל.

היו"ר יואב קיש:

בא אליי חבר הכנסת יעקב אשר ואמר שאותם ערוצים זעירים שרק מתחילים, למעשה
אין להם כמעט מפרסמים. חבר הכנסת יעקב אשר, אם הבנתי את מה שאתה אומר,
לאותם ערוצים זעירים שרק מתחילים ואין להם הרבה מפרסמים ואין להם הרבה
הכנסות העלינו את זה ב-25%, כלומר זה יהיה 50%, אבל כדי שזה לא יחול על
הגדולים נגביל את זה ל-10 מיליון שקל.

חבר הכנסת יעקב אשר, אני רוצה להשאיר בסעיף "25 אחוזים", ולהוסיף: "ערוץ
זעיר שהכנסותיו מתחת ל-5 מיליון שקלים, מגבלתו לסעיף זה תהיה 50%". לא 10
מיליון שקלים אלא 5 מיליון שקלים. תיכף תשמע את הבעיה.

שרן השכל (הליכוד):

לא שמעתי, אם תוכל לחזור על ההצעה.

היו"ר יואב קיש:

הסעיף יישאר כפי שהוא, ותהיה תוספת שבה ייכתב- - -

אתי בנדלר:

"לעניין ערוץ זעיר שהכנסותיו- - -"

היו"ר יואב קיש:

במידה ולערוץ יש הכנסות מתחת ל – פה יש דיון, אם 10 מיליון שקלים או 5
מיליון שקלים, תיכף נגדיר – אזי המגבלה הזאת תעמוד על 50%.

בבקשה, עו"ד נגה רובינשטיין.

נגה רובינשטיין:

הסברנו בדיונים הקודמים למה יש כאן עיוות של שוק הפרסום. אני רוצה עכשיו
להתייחס לשתי נקודות, שאחת העלינו ואמרת שנדון בה בהמשך. היא אמורה להיות
כללית, היא אמורה להטריד את כל מי שיושב כאן. יהיו גורמים מסחריים עם עוד
אינטרסים מסחריים, שאין להם שום צורך בהכנסות רבות של הערוץ כי הם "אמזון"
או כי משהו אחר, והערוץ ישמש אותם ככלי לפרסום ולקידום האינטרסים המסחריים
שלהם. ברגע שאין לך פיזור של מי שמפרסם, פשוט שיבשת את כל היכולת לשנות את
זה.

יעקב אשר (יהדות התורה):

אז הצענו הצעה, שגם לה סירבתם.

נגה רובינשטיין:

רק רגע, אדוני. המועצה לא רלוונטית לזה כי יש כאן חוק שמאפשר את זה. המועצה
לא תוכל להגביל את זה. אין לה גם שום סמכויות כי את הסמכויות שהיו ביטלתם,
אז זה לא יעזור. זו נקודה ראשונה. אתם צריכים להתייחס לזה. זה לא אמור
להטריד דווקא את הערוצים המסחריים. זה אמור להטריד אתכם.

הנקודה השנייה היא שאנחנו רוצים להבטיח שהשימוש יהיה מוגבל. אם אנחנו
מדברים על מפרסם, אנחנו מדברים על מפרסם שיש לו אחוזים מוגדלים – לדעתנו
לחלוטין זה לא צריך להיות 50% – אבל לא סוכן פרסום, זאת אומרת לא חברת רכש
מדיה.

היו"ר יואב קיש:

זה ברור. זו הערה נכונה. זה לא שעכשיו מישהו יקנה "בָנדֶל" ויתחיל לפזר.

נגה רובינשטיין:

אז בואו נציין שסוכן פרסום, קרי: חברת רכש מדיה, לא נכנסת להחרגה הזאת.

היו"ר יואב קיש:

את מדברת רק על מי שקונה ישירות.

איילת נחמיאס ורבין (המחנה הציוני):

היא אומרת: מי שלא משתמש באחת מחברות רכש המדיה.

היו"ר יואב קיש:

נעשה את התיקון הבא: פסקה (2) נשארת כפי שהיא ולא משתנה. אוסיף לה: "העלאה
ל-50% לא תכלול חברה לרכש מדיה". מה שהגדרנו עד עכשיו יישאר. המדרגה הנוספת
לא תכלול סוכן פרסום.

יוליה שמאלוב ברקוביץ:

אדוני היושב-ראש, תוכל לחזור על ההצעה? לא הבנתי על מה אתם מדברים.

היו"ר יואב קיש:

משרדי הממשלה רוצים להתייחס?

אתי בנדלר:

איפה יש כאן הגדרה של "סוכן פרסום"? אני זוכרת שיש דבר כזה.

נגה רובינשטיין:

אין הגדרה של "סוכן פרסום". יש הגדרה של הרשות השנייה מ-2004 שמתייחסת
לסוכן פרסום כאל חברת רכש מדיה. אם על זה אנחנו מסכימים, בסדר.

אתי בנדלר:

אני צריכה לדעת איך להגדיר את זה.

היו"ר יואב קיש:

במקום "סוכן פרסום" אפשר להגיד "חברת רכש מדיה"?

נגה רובינשטיין:

אפשר לומר. היועצת המשפטית תחליט. אבל יש איזכור של המונח "סוכן פרסום"
בסעיף הבעלויות הצולבות.

אתי בנדלר:

"הוא אינו סוכן פרסום או סוכן של מבצע."

נגה רובינשטיין:

הפרשנות של הרשות השנייה בעבר הייתה שסוכן פרסום זה חברת רכש מדיה. זה היה
לקראת המכרז של 2005. צריך להסכים על מה זה סוכן פרסום, אבל זו הייתה
הפרשנות של הרשות השנייה בעבר.

זיו גלעדי:

לדעתי גם יש על זה פסיקות של בית המשפט.

אתי בנדלר:

אז אפשר להשתמש במונח "סוכן פרסום" כי כבר נעשה בו שימוש.

ישראל אייכלר (יהדות התורה):

אמרתם "רכש מדיה".

נגה רובינשטיין:

"רכש מדיה" זה ז'רגון.

היו"ר יואב קיש:

אקרא את הסעיף. חבר הכנסת יעקב אשר, נצביע על השינוי שביקשת, וחבר הכנסת
אייכלר, אני יודע שזה חשוב לכם.

שירה גרינברג:

מכיוון שהוועדה המקצועית, ועדת פילבר, בזמנו דנה בזה וציינה את הבעיות, גם
אלה שעו"ד נגה רובינשטיין ציינה, לגבי השליטה, וגם את הסוגיה השנייה של
"בעל המאה הוא בעל הדעה", וניסינו למזער את הבעיות ודיברנו על זה, אז לא
נחזור. יש פה חשיבות, במידה ואתם קובעים את הדבר הזה, כמובן שהוא יהיה רף
נמוך ככל האפשר. אנחנו כמשרדי הממשלה סבורים שהדבר הזה לא נכון לאור
הבעייתיות שבו. כמובן שלאור זה אני חושבת שצריך לגדר ככל הניתן.

יעקב אשר (יהדות התורה):

אני מסכים על רף נמוך, כדי שלא ישרת אינטרסים מסחריים.

היו"ר יואב קיש:

מה הבעיה ב-5 מיליון שקלים? זה נמוך מדי?

יעקב אשר (יהדות התורה):

7 מיליון שקלים.

היו"ר יואב קיש:

בסדר, 7 מיליון שקלים.

אתי בנדלר:

אני מוכנה לקרוא, לא בנוסח סופי.

"בסעיף 71ח(א)(2), בסופו יבוא:

  "ולעניין ערוץ זעיר שהכנסותיו אינן עולות על 7 מיליון שקלים חדשים, יקראו
  "מחמישים אחוזים מזמן שידור תשדירי פרסומת על ידו, ובלבד שהאדם שלו
  מוכרים את זמן תשדירי הפרסומת אינו סוכן פרסום.""

היו"ר יואב קיש:

המגבלה שלו תהיה כפי שתהיה.

קריאה:

אפשר לקרוא את זה שוב, בבקשה? בקצב הכתבה, אם אפשר.

אתי בנדלר:

אקרא את כל הסיפה של הפסקה:

  "יקראו "מעשרים וחמישה אחוזים מזמן השידור תשדירי פרסומת על ידו",
  ולעניין ערוץ זעיר שהכנסותיו אינן עולות על 7 מיליון שקלים חדשים יקראו
  "מחמישים אחוזים מזמן השידור תשדירי פרסומת על ידו, ובלבד שהאדם שלו
  מוכרים את זמן תשדירי הפרסומת אינו סוכן פרסום.""

היו"ר יואב קיש:

מצוין. ברור לכולם?

יעקב אשר (יהדות התורה):

"שהכנסותיו מפרסום".

היו"ר יואב קיש:

ברור. יש הגדרה אחת להכנסות בחוק.

מי בעד? ירים את ידו. מי נגד? מי נמנע?

הצבעה

בעד – פה אחד

ההצעה לתיקון סעיף 71ח(א)(2), כפי שהוקראה בנוסח לא סופי על ידי עו"ד
בנדלר, נתקבלה.

היו"ר יואב קיש:

ההצעה נתקבלה פה אחד.

אנחנו חוזרים לרביזיות בסעיף 71ח לחוק העיקרי, בסעיף 13 להצעת החוק. אני
מציע שנעבור לעניין שידור החדשות. זה הסעיף שמרכז פה את רוב האנשים.

נצא להפסקה קצרה. נתכנס פה בעוד 15 דקות ונדבר על החדשות, נסיים את הרביזיה
בנושא סעיף החדשות. 10 דקות לאוכל ולצרכים אחרים. ההפסקה תהיה עד לשעה
20:35.

(הישיבה נפסקה בשעה 20:20 ונתחדשה בשעה 20:40.)

היו"ר יואב קיש:

אני מחדש את הישיבה. אני מתחיל מן התוספת השלישית, שמרכזת את כל השינויים.
אנחנו בעמוד 8. אגיד כמה מילים כלליות ואחרי כן נעבור על כל הסעיפים
שקשורים לחדשות, בניצוחה של היועצת המשפטית לוועדה.

אנחנו מדברים על סיטואציה שבה ערוץ זעיר או ערוץ זעיר ייעודי בוחר לשדר
חדשות למרות שאיננו מחויב בכך. הגדרנו – וזה מהותי, ואני לא נכנס שוב
לוויכוח העקרוני – שלא תהיה לו חובה כפי שקיימת לערוץ שאיננו זעיר, וזה
מוסדר יפה בחוק הרשות השנייה, אלא חובה של הפרדה מבנית פנימית, לצורך
העניין נקרא לזה, לא כחובה נפרדת. אבל ברור שהייתה כוונה בהחלט שתהיה הפרדה
שמשלבת שני דברים: מצד אחד, שומרת על נאוֹתוּת החדשות, כמה שאפשר להפריד
אותן, בטח מן המנגנון המסחרי של הערוץ; מצד שני, לא פוגעת בהעמסת הוצאות
מוגזמות ומיותרות על אותו ערוץ זעיר. כלומר, את השילוב הזה החלנו בהצעת
החוק ואנחנו מנסים לשמר אותו. אני חושב שכולנו בספקטרום הזה – אולי חלק
נעים קצת יותר לכיוון מינימום הוצאות וחלק אחרת.

נתחיל לעבור על הסעיפים. אני אומר עוד פעם, בסעיף הזה יש שני דגשים. מצד
אחד, לא לפגוע כלכלית בערוץ בצורה שתסכל את קיום החדשות, ומצד שני, לא
לייצר סיטואציה ענייה מדי שתייצר חדשות מוּטוֹת שמוּנעות משיקולים כלכליים
מיותרים. זה הכול. בבקשה.

אתי בנדלר:

אני מפנה לעמוד 5. אנחנו עדיין בסעיף 71ח, שעניינו הוראות מיוחדות לעניין
בעל רישיון זעיר, ופסקה (ג)(1) שבו קובעת כדלקמן:

  ----------------------------------------------------------------------------
                                          "(ג)     
                                          החליט    
                                          בעל      
                                          רישיון   
                                          זעיר     
                                          לשדר     
                                          חדשות,   
                                          יחולו    
                                          הוראות   
                                          אלה:     
  -------------- ---- ---- ---- ---- ---- -------- ---------------------------
                                                   (1) הוא יהיה פטור משידור
                                                   חדשות באמצעות חברת חדשות
                                                   לפי סימן ד' לפרק ד' ומהוצאה
                                                   לתפעול חברת חדשות לפי סעיף
                                                   62ג(א1) וסעיף 3 לתוספת
                                                   השנייה, ובלבד ששידורי
                                                   החדשות שישדר יהיו בהתאם
                                                   להוראות התוספת השלישית או
                                                   בהתאם להוראות סימן ד' לפרק
                                                   ד', לפי בחירתו;"

  ----------------------------------------------------------------------------

היו"ר יואב קיש:

מה זה סימן ד' לפרק ד'?

אתי בנדלר:

הוא יכול לפעול. אם הוא רוצה להקים חברת חדשות ולשדר חדשות- - -

היו"ר יואב קיש:

אז הוא יכול ללכת למגבלה מלכתחילה.

אתי בנדלר:

לגבי פסקה (1) יש בקשה, שהתקבלה, לדיון מחדש, של המחנה הציוני ושל חבר
הכנסת חנין, כי הם רצו לחייב שידורי חדשות באמצעות חברת חדשות.

היו"ר יואב קיש:

נצביע על זה. אמרתי שאני מתנגד לזה ואני מקווה שחברי הכנסת יצטרפו אליי.
נשאיר את זה כהסתייגות.

רועי פולקמן (כולנו):

אם נתקן את התוספת השלישית זה יהיה מיותר. אני חושב שגם הם ישתכנעו. בואו
נתקן את התוספת השלישית ואז נייתר את ההצעה הזאת.

איתן כבל (המחנה הציוני):

אדוני היושב-ראש, בואו נעשה כך: צריך למצוא נקודת איזון.

היו"ר יואב קיש:

שמעת את מה שאמרתי בהתחלה?

איתן כבל (המחנה הציוני):

כן. אולי לא הבנתי את אדוני.

היו"ר יואב קיש:

אני חושב שתגלה שאנחנו לא רחוקים זה מזה.

איתן כבל (המחנה הציוני):

אני יודע.

היו"ר יואב קיש:

לכן, אין לי בעיה. אז בואו נלך לתוספת השלישית ולאחר מכן נחזור לכאן.

אתי בנדלר:

התוספת השלישית מתחילה בתחתית עמוד 7, למעשה בעמוד 8. למעשה כל התוספת
השלישית נפתחה לדיון מחדש ולכן צריך לקרוא כל סעיף וכל הוראה בה.

היו"ר יואב קיש:

אקרא את הסעיפים.

  ------------------------------------------------------------------------
  "הוספת תוספת   17.   אחרי התוספת השנייה לחוק העיקרי יבוא:
  שלישית               
  -------------- ----- ---------------------------------------------------
                       "תוספת שלישית

                       (סעיף 71ח(ג)(1))
  ------------------------------------------------------------------------

  -----------------------------------------------------------------------
                      1. בתוספת זו –
  -------------- ---- ---------------------------------------------------
                      "בעל רישיון" – בעל רישיון זעיר ובעל רישיון זעיר
                      ייעודי, כהגדרתם בסעיף 71ו;

                      "מערך חדשות" – מערך להפקת חדשות שיכלול כתבים, שדרים
                      ואמצעי סיקור;

                      "עורך חדשות" – העורך ומנהל מערך החדשות של בעל
                      הרישיון שמונה לפי סעיף 3.
  -----------------------------------------------------------------------

  -----------------------------------------------------------------------
                      2. בעל רישיון יקים מערך חדשות שיפעל באופן נפרד
                      ועצמאי מהמערכת העסקית והשיווקית של הערוץ."
  -------------- ---- ---------------------------------------------------

  -----------------------------------------------------------------------

אני רוצה להסביר לכולם: הכוונה פה שהעורך הראשי איננו המנכ"ל, כלומר הוא
פיגורה נפרדת. לכן צריך לעשות תיקון לסעיף.

רועי פולקמן (כולנו):

אפשר להציע תיקונים?

היו"ר יואב קיש:

עד סעיף 2 לדעתי לא צריך להעיר. מישהו מחברי הכנסת רוצה להתייחס עד סעיף 2?
לא.

אני מעלה להצבעה את סעיפים 1 ו-2 בתוספת השלישית. מי בעד? מי נגד? מי נמנע?

הצבעה

בעד – פה אחד

סעיפים 1 ו-2 בתוספת השלישית נתקבלו.

היו"ר יואב קיש:

הסעיפים נתקבלו פה אחד.

אנחנו עוברים לסעיף 3.

רועי פולקמן (כולנו):

אני מציע למחוק את ההתחלה: במקום "המנהל הכללי של בעל הרישיון" ועד המילה
"ימנה", יבוא: "בעל הרישיון ימנה עורך חדשות בעל ניסיון בתחום התוכן
החדשותי". לא "המנהל הכללי ימנה".

היו"ר יואב קיש:

מי זה בעל הרישיון?

רועי פולקמן (כולנו):

זה המועצה.

היו"ר יואב קיש:

צריכה להיות הגדרה יותר מדויקת. "האסיפה הכללית."

אתי בנדלר:

"האסיפה הכללית של בעל הרישיון."

היו"ר יואב קיש:

זה הגורם, כי בעל רישיון זה לא מספיק ברור. האסיפה הכללית או הדירקטוריון,
מי זה צריך להיות?

איילת נחמיאס ורבין (המחנה הציוני):

הדירקטוריון.

היו"ר יואב קיש:

אז הדירקטוריון, וגם יש שם דח"צ אחד או שניים.

קריאה:

אתם ביקשתם שיהיו שניים.

היו"ר יואב קיש:

נראה מה ביקשנו.

איילת נחמיאס ורבין (המחנה הציוני):

יהיו שניים.

היו"ר יואב קיש:

  -----------------------------------------------------------------------
                      "3. הדירקטוריון ימנה את העורך הראשי של שידורי
                      החדשות, בעל ניסיון בתחום התוכן החדשותי. "
  -------------- ---- ---------------------------------------------------

  -----------------------------------------------------------------------

מישהו רוצה להתייחס לזה?

אתי בנדלר:

אני רוצה לומר ש"בעל ניסיון בתחום התוכן החדשותי" זה מאוד כללי. בדרך כלל
דורשים פרק זמן של ניסיון. כך הכנסנו את זה בתאגיד השידור הציבורי וגם- - -

היו"ר יואב קיש:

כשיהיה לערוץ הזעיר תקציב של 750 מיליון שקלים, אז אולי נדרוש את זה.

איילת נחמיאס ורבין (המחנה הציוני):

בואו נגיד משהו אחר. קודם כול, בערוץ 20, למיטב ידיעתי, עובדים אנשים
מוכשרים בתחום החדשות.

היו"ר יואב קיש:

נתנאל סימנטוב, אני רוצה לשאול שאלה: יש לכם מישהו אחראי על חדשות? בבקשת
הרישיון לשידור חדשות הגשתם הופיע שם של מישהו ספציפי? במכרז הייתה
התייחסות לשנות הניסיון שיש לו בנושא חדשות?

קריאה:

לא.

תהילה שוורץ אלטשולר:

בבקשה לא הייתה דרישה כזאת.

איילת נחמיאס ורבין (המחנה הציוני):

אני רוצה להגיד את הדבר הבא: ראשית, הנחת העבודה, שערוצים ייעודיים לא
יכולים למצוא אנשים עם ניסיון- - -

היו"ר יואב קיש:

זה לא נכון.

איילת נחמיאס ורבין (המחנה הציוני):

רגע, לכן אני אומרת: זה לא אוטומטית חסם.

דבר שני, אני חושבת שיש פה ערך של אחידות החקיקה. כלומר, אני לא יודעת אם
להיכנס עכשיו למה שהיועצת המשפטית לוועדה אמרה לגבי מספר שנות הניסיון, אבל
יכול להיות שיש קריטריונים אחרים שכן צריך להכניס אותם. זה חסם לא כל כך
גדול, ולעומת זה, זה שומר על נאותוּת החדשות. זה בדיוק המקום של האיזונים.

איתן כבל (המחנה הציוני):

שלא נהפוך את זה לאות מתה. יביאו סתם מישהו שיש לו ניסיון בהפעלת חנויות.

עודד פורר (ישראל ביתנו):

אני חייב לומר, הרי אף אחד מן הערוצים הזעירים הייעודיים – אגב, שלא לכולם
יש מערכת חדשות- - -

רועי פולקמן (כולנו):

זה לא לערוצים ייעודיים. זה יהיה טוב גם לערוצים זעירים.

היו"ר יואב קיש:

גם הייעודיים.

איתן כבל (המחנה הציוני):

עודד פורר, אני מבין את מה שאתה אומר, אבל צריך לייצר- - -

עודד פורר (ישראל ביתנו):

בסוף אם הוא רוצה שמישהו יראה את החדשות האלה אז הוא לא ייקח להיות בחדשות
את מי שמחליף נורות. תנו קצת חופש, מצד אחד.

היו"ר יואב קיש:

בדיוק, אנחנו לא רוצים רגולציה דווקנית.

עודד פורר (ישראל ביתנו):

מצד שני, אם הוא ערוץ שכל תקציבו 3 מיליון שקלים אז הוא יכול לעשות חדשות,
אבל אם הוא ערוץ שתקציבו 50 מיליון שקלים הוא ייקח עורך חדשות יותר רציני
כי הוא יכול לשלם לו יותר.

היו"ר יואב קיש:

אני מסכים אתך. זה קצת דווקנות.

איילת נחמיאס ורבין (המחנה הציוני):

זה לא דווקנות.

עודד פורר (ישראל ביתנו):

אתם יודעים מתי אתם יכולים להיכנס לדווקנות? אם היינו קובעים- - -

היו"ר יואב קיש:

איילת נחמיאס ורבין, זה לא מהותי. לגבי הדח"צים – זה מהות. כאן זה לא מהות.

איילת נחמיאס ורבין (המחנה הציוני):

בטח שזה מהות, הניסיון של מי שאחראי על החדשות.

עודד פורר (ישראל ביתנו):

אם היית קובע שבסוף אתה עושה פה עוד מין דיפרנציאציה, ואומר: מי שמתחת ל-30
מיליון התנאים לגביו קלים יותר. מעל 30 מיליון – כבר מתחיל להיות היגיון,
אבל רוב הערוצים האלה קטנים מדי.

איתן כבל (המחנה הציוני):

עודד פורר, מנקודת המבט שלי אתה צודק. אני לא חושב שיש אנשי חדשות שרוצים
להכשיל את עצמם, לקחת מישהו שהוא קמרשהלור"ל, אבל מצד שני, תזכור, אתה גם
לא רוצה לייצר לך בובה על חוט. בניסוח, נכון לרגע זה, זה גם קמרשהלור"ל. תן
לי עוד משהו, טיפה. זה הכול.

עודד פורר (ישראל ביתנו):

זה גם האחריות של הערוץ.

איילת נחמיאס ורבין (המחנה הציוני):

זה חסם קטן, לא גדול. קריטריון. לא חסם.

היו"ר יואב קיש:

יש פה הבדל בגישה. לגבי הדירקטורים – זה מהותי וצריך לטפל בזה, אני מסכים
אתך. פה השאלה היא עד כמה אני רוצה להתערב ברגולציה.

רועי פולקמן (כולנו):

מה איתן כבל רוצה שייקבע?

היו"ר יואב קיש:

הוא רוצה שייקבע שיהיה ניסיון של 3 שנים.

איתן כבל (המחנה הציוני):

לא, דווקא לא, כי לקטנים אני פחות דואג. אצלי זמן הוא דווקא לא קנה מידה.

רועי פולקמן (כולנו):

מה היית רוצה?

איילת נחמיאס ורבין (המחנה הציוני):

בואו ניעזר ביועצת המשפטית. יש קריטריונים שנקבעו בחקיקה אחרת.

היו"ר יואב קיש:

אבל זה לא תאגיד השידור.

איילת נחמיאס ורבין (המחנה הציוני):

סליחה, בחברות החדשות אין הגדרות? מה קרה לכם?

איתן כבל (המחנה הציוני):

בואו נשאל אתכם: כאשר אתם מקבלים אדם, מה הייתם מצפים?

עודד פורר (ישראל ביתנו):

אתם מדברים על חברות של עשרות מיליוני שקלים לעומת חדשות של שכונה.

איתן כבל (המחנה הציוני):

גם אם זה חדשות של שכונה, המשמעות היא לא שעכשיו- - -

היו"ר יואב קיש:

איילת נחמיאס ורבין, אני לא רוצה להיכנס לזה. אני מודה: בעניין הזה – זו
דעתי. אם את רוצה, נעלה את זה להצבעה. את רוצה שתהיה הצבעה על זה?

איילת נחמיאס ורבין (המחנה הציוני):

כן, בטח.

היו"ר יואב קיש:

מה ההצעה שלך? תגידי.

איילת נחמיאס ורבין (המחנה הציוני):

אני חושבת שצריך – זה עניין של דקות.

היו"ר יואב קיש:

תגידי הצעה.

איילת נחמיאס ורבין (המחנה הציוני):

יש חקיקה מקבילה. לא בעניין התאגיד אבל בעניין חברת החדשות. אפשר לראות מה
הוא קריטריון סביר, להגדיר אותו לאורך החדשות. זה יכול להיות שנים, זה יכול
להיות ניסיון. אני אמרתי "3 שנים". זה נראה לכם יותר מדי.

היו"ר יואב קיש:

אני חושב שלא מתאים פה להיכנס לזה. זו ההצעה שלך. אני מעלה להצבעה שתי
הצעות.

רועי פולקמן (כולנו):

אפשר לרשום "ניסיון משמעותי"?

היו"ר יואב קיש:

לא. אז ישאלו מה זה "משמעותי". זה יוצר עוד יותר בלגן.

רועי פולקמן (כולנו):

נראה לי שזה לא עד כל כך מסובך.

איילת נחמיאס ורבין (המחנה הציוני):

גם אני חושבת כך. אני חושבת שגם אין בעיה לכתוב "3 שנים". זה לא חסם בכלל.
אני פשוט לא רוצה להתווכח עם יואב קיש יותר כי שנינו יודעים מה העמדה שלנו.

איתן כבל (המחנה הציוני):

היא צודקת: זה "בעל ניסיון בתחום התוכן החדשותי". אגיד לך מה מפריע לי. אני
מבין את מה שאת אומרת. הרי לכאורה אפשר לקחת את מה שעושים בערוצים 12, 13
ו-14 ולעשות להם מעין הקטנה, אפשר לעשות את זה, אבל זה לא נכון. זה יכול
להיות כר מחיה מצוין כדי לגדל אנשים שיכולים אחר כך להתקדם בתחום. הרי מה
הבעיה של אנשים שרוצים לצמוח – אין להם מקום לצמוח. הוא בא כמועמד ולא
מקבלים אותו, ואז אתה מוצא שלושה אנשים שעורכים בכל הערוצים ועושים סבב.

לאה ורון:

ובכל זאת רוצים ניסיון כלשהו.

היו"ר יואב קיש:

את רוצה שנערוך הצבעה? בעיניי זה מיותר.

איילת נחמיאס ורבין (המחנה הציוני):

אם תהיה הצבעה, אני אמנע.

היו"ר יואב קיש:

אני מעלה להצבעה את ההצעה לגבי סעיף 3 בתוספת השלישית. "הדירקטוריון של בעל
הרישיון ימנה עורך חדשות בעל ניסיון בתחום התוכן החדשותי", זה התיקון. מי
בעד? ירים את ידו. מי נגד? מי נמנע?

הצבעה

בעד – רוב

נגד – אין

נמנעים – 1

סעיף 3 בתוספת השלישית, עם התיקון שהוכנס בו, נתקבל.

היו"ר יואב קיש:

הסעיף נתקבל.

  ------------------------------------------------------------------------
                      "4. עורך החדשות ינהל את מערך החדשות באופן עצמאי
                      ויפעל על פי שיקול דעתו המקצועי באשר לתוכן החדשות,
                      לרבות קבלת החלטות בנושא תוכן חדשותי, בהתחשב
                      בתקציבו."
  -------------- ---- ----------------------------------------------------

  ------------------------------------------------------------------------

בסעיף 5 הבנתי שהכוונה היא, במקום המנכ"ל, שעורך החדשות הוא שיהיה מופקד על
הנושאים האתיים.

  ------------------------------------------------------------------------
                      "5. עורך החדשות יהיה מופקד על נושאים אתיים בלבד
                      בשידורי החדשות"- - -
  -------------- ---- ----------------------------------------------------

  ------------------------------------------------------------------------

רועי פולקמן (כולנו):

בלי "בלבד". את זה לא צריך. "נושאים אתיים". הוא מופקד גם על נושאים
מקצועיים. כי קודם זה היה המנכ"ל.

היו"ר יואב קיש:

נכון.

  ------------------------------------------------------------------------
                      "5. עורך החדשות יהיה מופקד על נושאים אתיים בשידורי
                      החדשות, המוסדרים בכללי האתיקה לפי חוק זה ובתקנון
                      האתיקה של בעל הרישיון, אם קיים."
  -------------- ---- ----------------------------------------------------

  ------------------------------------------------------------------------

אתי בנדלר:

אני רוצה להעיר לגבי סעיף 5. בנוסח המקורי, אני מזכירה, היה כתוב:
"המוסדרים בתקנון האתיקה של בעל הרישיון, בקוד האתי של מועצת העיתונות"
וגומר.

היו"ר יואב קיש:

את זה בחרנו להוריד בצורה מודעת.

אתי בנדלר:

אבל היו בקשות לדיון מחדש בנושא הזה לאור פנייה של מועצת העיתונות.

היו"ר יואב קיש:

אז נצביע על זה. מישהו פה רוצה להוסיף את מועצת העיתונות?

איילת נחמיאס ורבין (המחנה הציוני):

כן, אני.

אתי בנדלר:

אני רוצה להזכיר למה זה ירד. אני טענתי בישיבה – לא היו כאן נציגים ממועצת
העיתונות, ואני אמרתי שבאופן מסורתי מועצת העיתונות מתנגדת להכליל אותה ואת
התקנון שלה בחקיקה. בעקבות זה, זה הורד. זה היה במקור ברישיון שנתנה המועצה
לשידורי כבלים ולוויין.

איילת נחמיאס ורבין (המחנה הציוני):

אין סיבה, זה לא נכון. אבל מה שמעלה אתי בנדלר, לא הייתי ערה לו.

אתי בנדלר:

בעקבות זה היה מכתב של נשיאת מועצת העיתונות, השופטת דליה דורנר, ושל מנכ"ל
מועצת העיתונות, והם אמרו שהם ישמחו מאוד והם חושבים שיהיה נכון שבעל
רישיון זעיר שמשדר חדשות יהיה חבר במועצת העיתונות.

איילת נחמיאס ורבין (המחנה הציוני):

את זה אני ביקשתי.

אתי בנדלר:

ושיפעל לפי תקנון האתיקה של מועצת העיתונות. אני פשוט חייבת להביא את
הדברים, כולל ההיסטוריה.

היו"ר יואב קיש:

יש לזה משמעות כספית גם. נכון?

אתי בנדלר:

לא. למה?

איילת נחמיאס ורבין (המחנה הציוני):

אין לזה שום משמעות כספית.

תהילה שוורץ אלטשולר:

להשתתפות במועצת העיתונות – כן, בוודאי. אני חברת נשיאות מועצת העיתונות.
אני לא יודעת בדיוק את הסכומים אבל זה עולה כסף.

מירי נאור אליאס:

- - -

היו"ר יואב קיש:

אני התנגדתי לזה כי אני לא רוצה לחייב אנשים. זה גם סוג של רגולציה דווקנית
בעיניי.

איילת נחמיאס ורבין (המחנה הציוני):

זה לא רגולציה דווקנית.

היו"ר יואב קיש:

עכשיו אני מדבר. אני מבקש, הקול שלי צרוד, אל תפריעי לי כשאני מדבר. כשאת
תדברי אני לא אפריע לך. אל תפריעי לי.

איילת נחמיאס ורבין (המחנה הציוני):

אני לא העליתי רגולציה דווקנית, אז אל תיתן לי ציונים.

היו"ר יואב קיש:

זכותי להגיד את מה שאני חושב, גם אם קשה לך לשמוע. איילת נחמיאס ורבין, את
לא יכולה להשתיק אותי כל הזמן.

איילת נחמיאס ורבין (המחנה הציוני):

כל הזמן? מה אני עושה?

היו"ר יואב קיש:

את היחידה שאיתה אני כל הזמן מוצא את עצמי מנסה להגיד משפט.

איילת נחמיאס ורבין (המחנה הציוני):

אתה פשוט צריך להיות נבוך על כך שזה מה שאתה אומר לי היום, אחרי הדיון השקט
והיפה שבו בקושי פתחתי את הפה שלי. זה פשוט חוצפה. לא אמרת את זה לאף גבר
פה. חוצפה. תתבייש לך.

(איילת נחמיאס ורבין יצאה מאולם הוועדה.)

היו"ר יואב קיש:

אני לא יודע מה קרה. כנראה פגעתי בה. איתן כבל, תגיד לה שאני מתנצל. לא
הייתה לי כוונה לפגוע בה.

אני ממשיך.

תהילה שוורץ אלטשולר:

אני מבקשת להגיד משהו לגבי מועצת העיתונות, רק בשביל לחדד את הדבר.

היו"ר יואב קיש:

אין טעם עכשיו. אנחנו נמשיך. עם כל הכבוד, הדיון היום מתנהל עם חברי הכנסת,
לא עם הנציגים מסביב. יש לנו הצעה של חברי כנסת לגבי מועצת העיתונות. אנחנו
נצביע על זה. עכשיו חברת הכנסת איילת נחמיאס ורבין לא נמצאת פה. אנחנו
נחכה. נמשיך עם זה אחר כך.

אני מעלה להצבעה את סעיף 4, שעליו לא היו חילוקי דעות. מי בעד סעיף 4? ירים
את ידו. מי נגד? מי נמנע?

הצבעה

בעד – פה אחד

סעיף 4 בתוספת השלישית נתקבל.

היו"ר יואב קיש:

סעיף 4 בתוספת השלישית נתקבל פה אחד.

סעיף 5 – אנחנו מחכים לחזרה של חברת הכנסת איילת נחמיאס ורבין.

  -----------------------------------------------------------------------
                      "6. עובדי מערך החדשות יהיו כפופים באופן ישיר לעורך
                      החדשות והם לא יעסקו, בין במישרין ובין בעקיפין,
                      בשיווק זמן אוויר המיועד לתשדירי פרסומת או בהפקתם של
                      תשדירי פרסומת או מישדרי חסות המשודרים בכלל שידורי
                      הערוץ או בנושא עסקי כלשהו בעבור בעל הרישיון."
  -------------- ---- ---------------------------------------------------

  -----------------------------------------------------------------------

בסעיף 7, אני מבין שבמקום "האסיפה הכללית" אנחנו רוצים לכתוב "הרשות
השנייה".

תהילה שוורץ אלטשולר:

לא, היא צריכה לאשר.

היו"ר יואב קיש:

אז מי צריך לבחור? משרד התקשורת, מה אתם מציעים? רגע, אקרא את הסעיף.

איילת נחמיאס ורבין, אני שמח שחזרת. התנצלתי. ממש לא הייתה לי כוונה לפגוע
בך ואני מתנצל אם זה השתמע כך. לא הצבענו על סעיף 5.

  -----------------------------------------------------------------------
                      "7. ... של בעל הרישיון תבחר, באישור המועצה, דירקטור
                      חיצוני שיהיה חבר בדירקטוריון החברה ובוועדת משנה
                      לענייני חדשות שימנה הדירקטוריון."
  -------------- ---- ---------------------------------------------------

  -----------------------------------------------------------------------

דרך אגב, פה יש בקשה לשני דירקטורים.

קריאה:

למעשה אנחנו מבקשים 20%.

היו"ר יואב קיש:

נשמע את משרד התקשורת, בבקשה.

זיו גלעדי:

יש היום בחוק מנגנון של מינוי דירקטורים על ידי הרשות השנייה. אנחנו מבקשים
להחיל את המנגנון הזה גם כאן, גם על מינוי דירקטורים לצורך החדשות בחברה
שאין בה חברת חדשות.

היו"ר יואב קיש:

מה המנגנון? זה חשוב.

רועי פולקמן (כולנו):

בנוסח כתוב: "הרשות השנייה תמנה". זה מספיק טוב.

היו"ר יואב קיש:

אבל כמה? מה המנגנון?

אופיר ביתן:

המנגנון הוא זה: הרשות בוחרת שתי-חמישיות מן האסיפה הכללית של חברת החדשות.

היו"ר יואב קיש:

אבל אין לנו חברה.

איתן כבל (המחנה הציוני):

הוא אומר לך איך זה קורה היום.

היו"ר יואב קיש:

זה לא יכול לעבוד לפי הנוהל, כי אין להם חברה נפרדת.

אופיר ביתן:

הם צריכים לעמוד בתנאי כשירות ותעודת יושב-ראש דירקטוריון של חברה ממשלתית,
לפי סעיפים מסוימים. אנחנו בודקים אותם ומפרסמים- --

היו"ר יואב קיש:

לא מספיק שהם יהיו בנבחרת הדירקטורים, לצורך העניין?

יוליה שמאלוב ברקוביץ:

אנחנו תאגיד עצמאי, אנחנו לא קשורים לזה.

היו"ר יואב קיש:

לא משנה. אתם צריכים לבחור מנבחרת הדירקטורים.

קריאה:

רק לעניין של תנאים.

היו"ר יואב קיש:

הבנתי, אז זה לא קשור.

מירי נאור אליאס:

הסעיף הזה מגיע ממועצת הכבלים והלוויין, ששם הייתה הוראה שאומרת שאנחנו
נבחר דירקטור חיצוני ונעביר אותו לאישור המועצה, וכך עשינו. שאלו אם אפשר
לקבל קורות חיים שלו וכל מיני פרטים נוספים. העברנו ואנחנו מחכים לאישור.
אבל זה המשמעות של "באישור המועצה".

היו"ר יואב קיש:

הבנתי. ערוץ 9, בבקשה.

דב אברמוביץ:

אנחנו, כזכור, ערוץ ייעודי שמשדר מהדורת חדשות בכל ערב.

היו"ר יואב קיש:

כמה דירקטורים יש לכם?

דב אברמוביץ:

יש לנו דירקטור חיצוני אחד. לא ברור לי לשם מה נועד הדירקטור השני. הרי אלה
חברות קטנות.

איילת נחמיאס ורבין (המחנה הציוני):

זה משאב ציבורי, אין מה לעשות.

היו"ר יואב קיש:

כמה חברי דירקטוריון יש לכם בכלל?

דב אברמוביץ:

אני לא זוכר, נדמה לי ארבעה, אבל זה הכול מינויים של בעל השליטה. המינוי של
שני דירקטורים בחברות החדשות הוא מפני שהרשות השנייה היא הבעלים של 40%
מחברת החדשות.

היו"ר יואב קיש:

הו, איזה אורח, שלום לשר התקשורת. נעשה הפסקה מתודית בדיונים כדי לשמוע את
דבריך, לא נחזיק אותך פה יותר. בבקשה.

שר התקשורת איוב קרא:

אדוני היושב-ראש, אני עוקב אחרי הדיונים, אין זה סוד, אבל לא באופן
אינטנסיבי, מידי פעם מעדכנים אותי. באתי להודות לך, אדוני היושב-ראש,
להודות לחברי הכנסת, ליועצות המשפטיות ולמנהלת הוועדה והצוות, לכל משרדי
הממשלה שמשתתפים פה.

היו"ר יואב קיש:

ותראה כמה ציבור יש פה.

שר התקשורת איוב קרא:

אני חושב שנעשית פה עבודה מהפכנית. התחלנו בה בפיצול ערוץ 2 ואנחנו
ממשיכים. צריך להתאים את כל שוק התקשורת לעידן החדש, לטכנולוגיה החדשה. אני
קורא לכולכם, תלכו לכיוון הבנות והסכמות כי בכל תזוזה יש בעיות. אנחנו
מנסים לא לפגוע באף אחד, כדי להביא למצב שיהיה כמה שיותר קונצנזוס סביב
החוק. אנחנו לא נגד אף אחד אלא בעד כולם, להתאים את שוק התקשורת.

כאשר דיברתי בזמנו עם איתן כבל הוא אמר לי: אם תיכנס לזה, זה יהיה הזדמנות.
נכנסתי לזה. זה לא דבר פשוט. הסיבה המקורית הייתה הצלת ערוץ 20, ואני שמח
שאנחנו מצילים אותו, אבל זה דבר קטן. צריך להביא את שוק התקשורת בישראל
קדימה ולהתאים אותו לטכנולוגיה המתקדמת. במשך עשרים–שלושים שנים לא היה
עדכון. הרגולציה שהייתה פעם, צריך שתהיה מינימלית, כך אני סבור. זו הדרך
שצריכה להיות.

אני מודה לכם כולכם שאתם עושים הרבה כדי לסיים את העבודה על הצעת החוק.
שיהיה בהצלחה, אדוני היושב-ראש, לכם חברי הכנסת.

איתן כבל (המחנה הציוני):

השר, אמרו לי שאתה מתנגד לערוץ הדרוזי...

היו"ר יואב קיש:

אני רוצה להגיד לך, השר, שני דברים. ראשית, יש פה שני גורמים שאני רוצה
להביע את הערכתי להם בצורה הכי פורמלית, זה שתי המועצות, גם מועצת הכבלים
והלוויין, ויפעת בן חי שגב לצערי כרגע לא נמצאת, אני מודה לה ולכם על שיתוף
הפעולה, וכמובן למועצת הרשות השנייה, בראשות יוליה שמאלוב ברקוביץ. אין זה
טריוויאלי, שני מוסדות רגולטורים, שבראשן נשים, זה גם יתרון גדול, שמוכנות
לשחרר את הרגולציה.

שר התקשורת איוב קרא:

תמיד יהיו שם נשים, לא אתן לגברים יותר...

אתי בנדלר:

הצהרה מחייבת...

היו"ר יואב קיש:

מוכנות לשחרר את הרגולציה ומבינות שזה תפקידן. באמת כל הכבוד לכם. חבל
שיפעת בן חי שגב לא נמצאת פה כרגע אבל יונתן ביסקי יעביר לה את דברינו.

וכמובן לך, השר, תודה רבה על שאתה נותן את כל הגיבוי. כשאני יודע שאני צריך
משהו אז יש כתובת. עוד לא מצאתי מישהו שעמד נגד הרצון שלך להוביל את
השינויים האלה, בזה אני מודה. זה מתחיל מן הסנדוויצ'ים שאנחנו מקבלים פה
בוועדה ועד ההסכמות והשינויים.

שר התקשורת איוב קרא:

עוד יהיו הרבה שינויים.

איילת נחמיאס ורבין (המחנה הציוני):

אני משוכנעת שהשר לא קבע מה כמות הסנדוויצ'ים... אם זה היה תלוי בו, הייתה
פה כמות נורמלית...

שר התקשורת איוב קרא:

חברים, שיהיה בהצלחה. אני מודה לכם כולכם.

היו"ר יואב קיש:

התחלנו לדון על הסעיף בנושא הדירקטורים בחברה. ראשית, אי אפשר לקבוע כאן
20% או מנגנון כזה כי אנחנו לא עוסקים בחברה שכל מהותה זה חדשות. אנחנו
עוסקים בחברה שמנהלת ערוץ מסחרי. אנחנו רוצים שיהיה בה נציג אחד – הבנתי
שיש דרישה לשניים – שתפקידם הממוקד יותר הוא בתוך החדשות. בסדר, אבל לא
נתעסק פה עם אחוזים, אני אומר לכם. קיבלתי את ההצעה של משרד האוצר ומשרד
התקשורת, שלא יהיה נציג אחד אלא יהיו שני נציגים, למרות שלערוצים הזעירים
זה יכול ליצור בעיות. למה אתה מהנהן לא עם הראש?

דב אברמוביץ:

בסדר.

היו"ר יואב קיש:

אתה יכול לשרוד את זה. שני דירקטורים, בלי אחוזים. לא רק זה, גם נשתמש
במנגנון הזה, שהם שניים, בשביל להבטיח אחרי זה כל מיני- - -

עודד פורר (ישראל ביתנו):

מה העיקרון בשניים?

היו"ר יואב קיש:

בפיטורים של עורך החדשות, היום מוגדר "75% מן הדירקטוריון". אני רוצה להגיד
שלפחות אחד מן הדירקטורים האלה תומך בפיטורים. אם היה רק אחד, הייתי משאיר
בידיים שלו את הכוח המשמעותי מאוד להחליט האם לפטר את העורך. זה היה מייצר
סימביוזה מאוד לא נכונה.

עודד פורר (ישראל ביתנו):

כמה עלויות זה מייצר?

היו"ר יואב קיש:

עוד דירקטור – זה לא דרמטי.

איילת נחמיאס ורבין (המחנה הציוני):

אם אתה עושה את זה לפי העלויות של רשות ניירות ערך, למשל, שהיום נחשבות
גבוהות, או של רשות החברות הממשלתיות – אלה סכומים קטנים, זה בדיחה.

היו"ר יואב קיש:

מדובר על עשרות אלפי שקלים בשנה.

רועי פולקמן (כולנו):

אפילו פחות.

היו"ר יואב קיש:

לא יותר מ-50,000 שקל בשנה.

הערוצים הזעירים, יש לכם התנגדות לקביעת שני דירקטורים?

אבי שמידט:

זה רק יעזור.

היו"ר יואב קיש:

אם כך, זה הכיוון.

עכשיו השאלה היא מי ממנה את הדירקטורים האלה.

קריאה:

מועצת הרשות השנייה, באותו אופן שבו ממנים את הדירקטורים לערוצים המסחריים.

רועי פולקמן (כולנו):

נשמע נכון.

אלעד מלכא:

אני רק רוצה להעיר, אדוני היושב-ראש, שדוח פילבר הנוכחי הציע שהדירקטורים
שממונים על ידי הרשות השנייה יפסיקו להיות ממונים על ידה ויעברו להיות
ממונים על ידי חברת החדשות.

איילת נחמיאס ורבין (המחנה הציוני):

אנחנו רוצים שהם יהיו נציגי ציבור.

אלעד מלכא:

גם ועדת פילבר מכירה בעובדה הזאת, לגבי הערוצים הגדולים, שאין צורך
שהדירקטורים ימונו על ידי הרשות השנייה אלא שהם יהיו עצמאים וימונו על ידי
הגוף עצמו.

רועי פולקמן (כולנו):

ממש לא.

קריאות:

- - -

אלעד מלכא:

לכן, על אחת כמה וכמה.

תהילה שוורץ אלטשולר:

כדאי להוריד עוד מעגל ועוד מעגל.

היו"ר יואב קיש:

נלך למינוי של שני דירקטורים על ידי הרשות השנייה. לא באישור הרשות השנייה
אלא על ידי הרשות השנייה. בדיוק בנוהל כפי שקיים היום בחוק. ואז תקבלו מהם
את הדירקטורים בהוראה.

דב אברמוביץ:

ייגרם מצב שיבוא מישהו שלא בעל המניות ממנה אותו כדירקטור.

רועי פולקמן (כולנו):

ברור. הוא דח"צ. ככה זה, כדי לתת קונטרה. אתה יכול להיות מאה אחוז בבעלות
פרטית מסחרית, אז יהיה נציג ציבור.

היו"ר יואב קיש:

איילת נחמיאס ורבין מכירה את זה היטב. בדרך כלל גם כשיש דח"צ יש אישור – או
שאין שום אישור?

איילת נחמיאס ורבין (המחנה הציוני):

דח"צים היום לא נדרשים היום לשום אישור, למעט של האסיפה הכללית, זה המינוי
שלהם.

היו"ר יואב קיש:

מי זה האסיפה הכללית?

איילת נחמיאס ורבין (המחנה הציוני):

בחברה רגילה האסיפה הכללית זה בעלי המניות. גם פה למעשה זה כך. הרי החברה
עצמה, הרי הערוץ עצמו מאוגד כחברה, סביר להניח. לכן יש בעיה, לכן אתה כן
חייב לעבור את המשוכה של אישור הרשות השנייה, לקבל מינוי על ידי הרשות
השנייה.

אתי בנדלר:

מינוי. לא אישור. כך זה קיים היום.

היו"ר יואב קיש:

אם זה היה אחד, מילא, הייתי יכול להגיד: אחד – מנחיתים עליהם על הראש אחד.
שניים בדירקטוריון קטן של חברה כזאת – זה כבר דרמטי.

עודד פורר (ישראל ביתנו):

הוא משדר חדשות כבר 10 שנים בלי הדירקטורים האלה.

קריאה:

בלי אישור של הבעלים? זה נשמע לך הגיוני?

קריאות:

- - -

היו"ר יואב קיש:

היחידה שלא מפריעה ומרימה את היד בבקשה לדבר היא איילת נחמיאס ורבין ולכן
היא מקבלת את זכות הדיבור. כל האחרים הפריעו. רק הגברים הפריעו לי עכשיו.
את לא הפרעת.

איילת נחמיאס ורבין (המחנה הציוני):

שרן השכל גם יושבת מאוד-מאוד מרוכזת היום. דירקטור חיצוני, המטרה שלו בחברה
רגילה היא שלא תהיה זיקה עם בעלי השליטה. בחברה שמשדרת חדשות, המטרה היא
שיהיה מי שמייצג את הציבור. הדרך היחידה לוודא שזה מישהו שמייצג את הציבור,
מבלי שאתה עובר מנגנון, כי פה לא עוברים את האסיפה הכללית, היא דרך המנגנון
של אישור מועצת הרשות. אתם שואלים אותי אם זה אידיאלי – אגב, הזכרת את
נבחרת הדירקטורים, נבחרת הדירקטורים היא כלי מצוין, אבל זה עדיין לא מבטיח
שיש לאדם את הניסיון המתאים כדי לפקח. אגב, הרשות השנייה, ייאמר להגנתה
ולזכותה בעניין הזה, מאוד-מאוד מקפידה שאנשים שנבחרים כדח"צים לחברות
החדשות הם אנשים בעלי ניסיון בתחום החדשות.

היו"ר יואב קיש:

אבל יש לי בעיה מהותית להנחית. כפי שאת אומרת, האסיפה הכללית בחברה ציבורית
זה קל. אבל פה יש עדיין בעיה מהותית. בואו נעשה סדר. אנחנו דנים בסעיף
מהותי וחשוב. הוא נוגע במתח שדיברנו עליו, ולכן הדיון חשוב ואני שמח שאנחנו
מתעכבים עליו. זה לא כמו הסעיפים האחרים. יש פה סעיף מהותי. צריך להבחין.
יש פה מכלול שיקולים. המודלים שקיימים היום, אני מזכיר לכולם, מדברים על
חברת חדשות נפרדת. לכן זה לא זהה. כן חשוב לי לייצר ניתוק מסוים. אנחנו
במתח הזה בין הדברים.

איילת נחמיאס ורבין (המחנה הציוני):

תאר לעצמך שזה ערוץ שישדר כל היום חדשות.

עודד פורר (ישראל ביתנו):

אני מבקש לומר בהקשר הזה משהו פשוט. בסוף יש רגולטור שאמור לבחון מי
הדירקטור שמינו והאם הוא ראוי או לא ראוי. אבל אם הוא גם צריך למנות, הוא
הופך להיות חברת החדשות. יותר מזה, יגידו פה, מעניין אותי לשמוע את נציגי
המדינה, כמה דירקטורים שהמדינה צריכה למנות בחברות הממשלתיות לא מונו עד
היום?

איילת נחמיאס ורבין (המחנה הציוני):

110.

עודד פורר (ישראל ביתנו):

מה יקרה בחברת החדשות כשלא ימנו לו דירקטורים? הם ממנים היום, אבל אולי מחר
לא. חבר'ה, אי אפשר לנהל את הכול כך. אתה לא יכול, בחוק שבו אתה רוצה
להוריד רגולציה, להוסיף רגולציה.

יוליה שמאלוב ברקוביץ:

- - -

עודד פורר (ישראל ביתנו):

מספיק שיהיה "באישור הרשות השנייה".

איתן כבל (המחנה הציוני):

כדי שנתכנס, רועי פולקמן, ואני אומר גם לעודד פורר ולחברים האחרים – אני
מבקש לומר, כדי שנוכל להתקדם, אי אפשר לעשות פה "חפירות 1914" על כל דבר,
אבל העניין צריך להיות פשוט מאוד. הסכמנו שזה לא חברת חדשות במובן המקובל,
אבל הסכמנו גם שניתן את כל הכלים כדי לעשות התאמה, שתהיה חברת חדשות קטנה,
או משהו שמותאם לעניין הזה. אם היה פה עניין של השקעה כספית, זה דבר אחד.
ממה נפשך, אם צריך דח"צ, חבר דירקטוריון מטעם הציבור, אז תן לו את מה שמגיע
לו. אם אתה אומר: אני רק "מכדרר" אותו כדי לשים אותו בתוך הרשימה – אל תשים
אותו.

היו"ר יואב קיש:

זו הנקודה. רוצים דח"צ. אבל מה זה דח"צ? דח"צ מגיע באישור האסיפה הכללית.
זאת אומרת שבעלי המניות מאשרים.

אתי בנדלר:

האסיפה הכללית יכולה להיות מורכבת כולה- - -

רועי פולקמן (כולנו):

פה זה בעלים יחיד.

איתן כבל (המחנה הציוני):

לא נעשה את זה יותר ממה שזה.

היו"ר יואב קיש:

מצד שני, טוענים גם שאתה לא יכול להנחית. יש פה שינוי.

אתי בנדלר:

מדובר בשידורי החדשות.

איתן כבל (המחנה הציוני):

מועצת הרשות תמנה אותם. זהו. או שמועצת הרשות היא שחקן.

רועי פולקמן (כולנו):

היא שחקן.

איתן כבל (המחנה הציוני):

יפה. אם היא השחקן- - -

עודד פורר (ישראל ביתנו):

אם יהיו 50 ערוצים אז עכשיו- - -

איתן כבל (המחנה הציוני):

לא יהיה כאלה. מדובר על חדשות.

היו"ר יואב קיש:

אני רוצה שתבינו את הבעיה, והיא הכי בסיסית: אם הייתה לנו חברת חדשות,
המהות שלה חדשות, הכול פשוט, ולכן ההיגיון ברור מאוד. כאן מדובר על חברה
שיש לה שיקולים עסקיים רבים, ואנחנו עושים את זה חלק מן החדשות.

עודד פורר (ישראל ביתנו):

אתה מכפיל להם את הרגולציה הקיימת.

היו"ר יואב קיש:

אותו דירקטור יצטרך להחליט לא רק על חדשות, הוא לא מופרד, לא נמנה אותו רק
לוועדת המשנה לחדשות, אלא הוא אחראי גם על התקציב, האם מאשרים עכשיו הלוואת
בעלים או בכלל השקעות אחרות, על כל מיני פיתוחים עסקיים. זו הבעיה.

איתן כבל (המחנה הציוני):

עודד פורר, זה לא נכון.

איילת נחמיאס ורבין (המחנה הציוני):

יואב קיש, ענית כעת את התשובה. היא הנותנת. חברת החדשות שלך היא אותה חברה
שעוסקת בשיקולים המסחריים. זה אותו דירקטוריון, זה אותה חברה. כלומר, חברת
החדשות שלך היא חברת הערוץ – חברת ערוץ 20, חברת ערוץ "האלא טי.וי", חברת
ערוץ 9. לכן אתה חייב שיהיו לך שם שני דח"צים.

היו"ר יואב קיש:

אבל יש להם עשרות שיקולים אחרים.

איילת נחמיאס ורבין (המחנה הציוני):

זה בדיוק העניין, צריך שיהיה שם מישהו שמאזן.

עודד פורר (ישראל ביתנו):

אז יהיו דירקטורים מן הציבור שהם ימנו אותם, באישור המועצה. לא שהמועצה
ממנה.

שרן השכל (הליכוד):

בדיוק בגלל זה אין אפשרות להכניס כאן דירקטור לחברה פרטית בצורה כזו, שני
אנשים.

איילת נחמיאס ורבין (המחנה הציוני):

זה לא חברה רגילה, אני מצטערת. תחליטי אם היא משדרת חדשות או לא.

שרן השכל (הליכוד):

בלתי אפשרי להכניס לחברה פרטית- - -

איילת נחמיאס ורבין (המחנה הציוני):

זה לא חברה פרטית רגילה. היא משתמשת במשאב ציבורי.

שרן השכל (הליכוד):

תני לי לסיים את דבריי. קודם כול, זו חברה פרטית, בדיוק כפי שהערוצים
המסחריים הם חברות פרטיות, רק שהם מייצאים את החדשות שלהם לחברה אחרת,
ובחברה האחרת הזאת יש שיקולים נוספים.

איילת נחמיאס ורבין (המחנה הציוני):

לא, הם חברה פרטית עם דח"צים. זה קורה בחברה עם דואליות נורמטיבית. על מה
את מדברת?

שרן השכל (הליכוד):

זה לא מתקבל על הדעת שלדירקטוריון של חברה פרטית מכניסים אנשים- - -

אתי בנדלר:

ואז יעשו דירקטוריון של 20 אנשים רק בגלל הנושא הזה?

שרן השכל (הליכוד):

בלתי הגיוני שבחברה פרטית תכניסי שני דירקטורים שממונים על ידי הרשות
השנייה, כאשר לא נשאר אפילו שיקול דעת. נראה לך שזה הגיוני?

היו"ר יואב קיש:

היא צודקת. יש בעיה אמיתית.

איילת נחמיאס ורבין (המחנה הציוני):

התשובה היא כן.

שרן השכל (הליכוד):

בשום פנים ואופן הדבר הזה לא יקרה.

עודד פורר (ישראל ביתנו):

אני לא אהיה שותף לחקיקה כזאת.

שרן השכל (הליכוד):

זה יכול להגיע לרמה שפתאום היא תמנה לי- - - ואין להם שום say להגיד.

רועי פולקמן (כולנו):

חדשות זה לא מכירת קוטג'. יש כאן עניין ציבורי. ברור שיש כאן אינטרס
ציבורי. זה גוף עסקי, ולכן יש פה איזון. מה הבעיה עם מינוי בלבד, למה אי
אפשר רק שיאשרו? כי השאלה אילו סמכויות יש לאשר. אין סמכויות לאשר. יכול
להיות שיש למשל זיקה עסקית בין הדח"צ הזה לחברה. אני מבין שהמנגנון של
הרשות השנייה לפסול, מוגבל מאוד, רק אם המועמד עבר עבירה פלילית, דברים
בסיסיים מאוד. לכן, מכיוון שאמור להיות כאן גורם שאומר: אתה מייצר חדשות –
זה לא חברה עסקית כמו חברת נעליים. לכן אתה אומר: אני רוצה לדעת- - -

שרן השכל (הליכוד):

אבל זה ערוץ טלוויזיה.

איתן כבל (המחנה הציוני):

כי הוא רוצה לשדר חדשות, זה כל העניין.

עודד פורר (ישראל ביתנו):

אם מישהו היה אומר לי שהוא יקבע לי איזה חברים יהיו- - -

שרן השכל (הליכוד):

- - -

איתן כבל (המחנה הציוני):

הוא לא קובע. עודד פורר, אתה טועה בסיסית.

רועי פולקמן (כולנו):

אבל חייבת להיות הרתעה ביחס- - -

עודד פורר (ישראל ביתנו):

זו לא חברת חדשות. זו חברה שעושה עוד כמה דברים ולא רק חדשות.

היו"ר יואב קיש:

חבר הכנסת פולקמן, חברת הכנסת נחמיאס ורבין, חבר הכנסת פורר, אני לא אומר
חבר הכנסת מלכיאלי כי הוא היה שקט בדיון הזה, חבר הכנסת שרן השכל וחבר
הכנסת איתן כבל- - -

איתן כבל (המחנה הציוני):

מה קורה אם הרב ממנה?...

רועי פולקמן (כולנו):

באישור הרב – אני גם מוכן.

היו"ר יואב קיש:

אני רוצה להגיד לכולכם, אנחנו יכולים להמשיך להתווכח ולצעוק פה במשך שעות.
אתה לא תשכנע אותו ואת לא תשכנעי אותו והוא לא ישכנע אותך.

איילת נחמיאס ורבין (המחנה הציוני):

נכון. בגלל זה שתקתי.

יוליה שמאלוב ברקוביץ:

אפשר לשמוע את עמדת הרשות השנייה?

היו"ר יואב קיש:

ברור. עצרתי את הדיון בין חברי הכנסת. נסגור את זה אחר כך בהצבעה, וכך
יהיה.

איתן כבל (המחנה הציוני):

אני רוצה שנעשה את זה בהסכמה. זה סעיף חשוב.

איילת נחמיאס ורבין (המחנה הציוני):

לא בטוח שאפשר.

היו"ר יואב קיש:

ננסה. נשמע את גורמי המקצוע ואז נציע ונחליט. בבקשה, אבי שמידט, נציג השר.
כל אחד יקבל דקה להציג את עמדתו. בבקשה.

אבי שמידט:

בנושא הזה המונח כאן לפתח הוועדה, יש הרבה דיבורים בעניין, אבל הוא מונח
לפתחו של השר כבר תקופה ארוכה. אני רוצה להציג כמה נתונים על השולחן,
נתונים שאנחנו מכירים אותם מתוקף העשייה שלנו. הדבר הראשון, כבר היום צריך
לזכור שחברות החדשות, יש להן דירקטוריון ש-40% הם נציגי ציבור.

היו"ר יואב קיש:

אתה מדבר על חברת חדשות. זה לא החברה שאנחנו מדברים עליה.

רועי פולקמן (כולנו):

אבל האחוזים חשובים.

אבי שמידט:

תן לי, ברשותך, דקה וחצי.

היו"ר יואב קיש:

לא אפריע לך במשך דקה וחצי, אבל אחרי כן אפסיק אותך, כפי שאני עושה לחברי
הכנסת. בבקשה.

אבי שמידט:

מעולה. 40% מתוכן כבר היום ממונים על ידי הרשות השנייה.

דרך אגב, יושבת-ראש דירקטוריון חברת החדשות היום היא נציגת הרשות השנייה.

זיו גלעדי:

לפי החוק.

אבי שמידט:

ואין ולא היו כל בעיות באיזונים ביניהם. צריך לזכור את זה.

שני דברים נוספים: אישרנו פה רק לפני כמה דקות גם מינוי של עורך חדשות על
ידי הדירקטוריון. אישרנו פה בעלות זרה של בעלים זרים בתוך החברה הזאת שיש
לה אנשים מבחוץ.

כל שהשר רוצה הוא שתהיה גם היד של המדינה בתוך העניין, יד של הרשות השנייה.

שירלי שיף:

שהרשות השנייה תבחר.

אבי שמידט:

בעלים יחיד, נציג זר. צריך פה איזונים וזה בדיוק האיזון שהשלטון צריך שיהיה
בתוך הדבר הזה. לכן מדובר בשני נציגים. דרך אגב, זה יכול להיות גם מתוך
עשרה כי אין פה את העיקרון של 40%, אבל יש פה עדיין צורך ביד ציבורית
משמעותית שתיתן את הדעת בכלל על כל המכלול.

כאשר דיברתם על חדשות והחלטות אחרות, כמי שעוקבים אחרי לא מעט החלטות, צריך
לזכור שלא מעט החלטות בתוך דירקטוריון קשורות זו בזו. לכן אי אפשר יהיה
להפריד בין החלטות שקשורות בחדשות לבין החלטות אחרות. לכן הוא צריך להיות
חלק הוגן ואינטגרלי מתוך הכול.

היו"ר יואב קיש:

תודה. נעשה סבב ונציגי הערוצים הקטנים גם יוכלו לדבר. נלך לפי הסדר, ערוץ
9, בבקשה.

דב אברמוביץ:

אין מצב שבו מישהו לא בעל החברה עצמה – כי האסיפה הכללית של החברה ממנה
דירקטורים. יש גורם מאשר, זה קיים. גם בחברה ציבורית. הוא ממונה על ידי
האסיפה הכללית של החברה. העובדה שבחברות החדשות של הערוצים המסחריים
הגדולים יש 40% נציגים של הרשות השנייה, נובעת מכך שהרשות השנייה היא
הבעלים.

היו"ר יואב קיש:

זה לא רלוונטי במקרה הזה. זה לא יהיה כאן.

נגה רובינשטיין וקריאות נוספות:

לא נכון.

היו"ר יואב קיש:

תדבר על הבעיה שלך, לא על הבעיה של הערוצים המסחריים.

דב אברמוביץ:

לכן אנחנו אומרים שהרשות צריכה להיות גורם מאשר. יש תנאים, קריטריונים, כפי
שנאמר קודם. הרשות צריכה להיות גורם מאשר.

לגבי שניים או אחד – מדובר בחברות קטנות, שכל הדירקטוריון שלהן הוא של
שלושה אנשים. שני אנשים זה כבר יוצר, כפי שחברת הכנסת השכל אמרה קודם, מצב
שבכל העניינים יש כבר- - -

רועי פולקמן (כולנו):

כאשר אתה רוצים לשדר חדשות, יש לזה משמעות.

שרן השכל (הליכוד):

מה פתאום? אתה משוגע?- - -

רועי פולקמן (כולנו):

- - -

איילת נחמיאס ורבין (המחנה הציוני):

- - -

היו"ר יואב קיש:

רועי פולקמן ושרן השכל, זה לא ימשיך כך. אתחיל לקרוא לסדר. די, אתם לא
תשכנעו זה את זה, מספיק.

דב אברמוביץ:

משפט אחרון, לגבי שניים או אחד – אני לא רואה מה הדירקטור השני מוסיף על
הדירקטור הראשון. לדעתי זה פשוט עומס-יתר לחברה קטנה, שכל הדירקטוריון שלה
מורכב ממספר קטן של אנשים.

יוליה שמאלוב ברקוביץ:

אדוני היושב-ראש, אנחנו ברשות מתעקשים ומבקשים שתצטרפו אלינו, למנות שני
דירקטורים ולא לאשר. אסביר את הרציונל. כל מה שאמרה חברת הכנסת שרן השכל,
זה הסיבה שצריך לשים שם שניים – כי זה הבעלים, כי זה ערוץ עצמאי, כי אלה
ערוצים מסחריים. זה בדיוק הסיבה.

היו"ר יואב קיש:

תודה, הבנו את מה שאת אומרת.

שרן השכל (הליכוד):

שתהיה להם חברה- - - זה בסדר, לגיטימי.

עודד פורר (ישראל ביתנו):

אני מציע שמועצת הרשות השנייה תשדר חדשות...

יוליה שמאלוב ברקוביץ:

אני מבקשת במשך דקה להסביר נקודה חשובה מאוד. כאשר אנחנו מדברים על חברת
חדשות עצמאית, אנחנו ממנים 40% מן הדירקטורים.

היו"ר יואב קיש:

אבל זה לא המצב כאן.

יוליה שמאלוב ברקוביץ:

על אחת כמה וכמה כשחברת החדשות היא לא עצמאית, כאשר היא חלק בלתי נפרד מן
החברה. כאשר דב אברמוביץ אומר שיש שלושה דירקטורים בסך הכול – אז שיגדילו
את מספר הדירקטורים.

עודד פורר (ישראל ביתנו):

למה צריך להגדיל את מספר הדירקטורים?

רועי פולקמן (כולנו):

צריך, צריך.

עודד פורר (ישראל ביתנו):

אני מציע שגם הממשלה תממן אותם... גם תמנה, גם תממן- - -

רועי פולקמן (כולנו):

זה בגלל שידור חדשות.

עודד פורר (ישראל ביתנו):

עד עכשיו במשך 10–15 שנים הם מוכרים נעליים?

היו"ר יואב קיש:

אמרנו שחדשות זה לא פחיות קולה. די, נו. גמרנו. את הדיון בין חברי הכנסת
גמרנו. תקשיבו לרגע לערוצים הזעירים. בבקשה.

נחשון אקסלרד:

ערוץ 9 משדר חדשות כבר 16 שנים. אני לא זוכר ששמעתי על איזו בעיה עם מנגנון
החדשות שלו או על בעיה עם הציבור בקשר עם מנגנון החדשות שלו. הם מסתדרים
יפה מאוד עם דירקטור חיצוני אחד.

כפי שאמר דב אברמוביץ, אני מסכים אתו לחלוטין, אין לזה אח ורע, שבחברה
פרטית גורם חיצוני ממנה דירקטורים. אני כן בהחלט מסכים שנכון וראוי
שהרגולטור יאשר את זהות הדירקטור ויבחן אותו על פי קריטריונים ברורים מאוד,
אפילו נוקשים, זה בסדר. הדירקטור הזה בסופו של דבר אמור לשרת את נקודת מבטו
של הציבור וראוי שהוא יהיה שם. לכן הרגולטור צריך לאשר אותו.

לגבי שני דירקטורים חיצוניים ולא אחד – זה סרבול קשה ויקר למנגנון של חברה
פרטית קטנה, שהדירקטוריון שלה ממילא קטן ומצומם.

היו"ר יואב קיש:

תודה. ערוץ 20.

נתנאל סימנטוב:

אני מצטרף לדברים האלה. מדובר כאן על לא פחות מהזיה מבחינתנו. כל מי שיושב
כאן בחדר ידמיין את עצמו כבעלים של חברה, שצריך להכניס את היד לכיס ולהזרים
כסף לחברה הזאת. ויושבים שני אנשים, שאין לו מושג מי הם, מה היכולות שלהם,
מה הניסיון שלהם, שום דבר, והם מקבלים החלטות על החברה.

איילת נחמיאס ורבין (המחנה הציוני):

אתה רצית לשדר חדשות.

רועי פולקמן (כולנו):

אתה לא חייב לשדר חדשות.

נתנאל סימנטוב:

הם לא מקבלים החלטות, כפי שאולי נדמה לכם, על ענייני תוכן, אלא הם מקבלים
החלטות על כמה כסף בעל הבית יזרים לחברה. סליחה, מי מוכן לשים את גורלו ואת
כספו בידיהם של שני אנשים אנונימיים שהוא לא יודע מי הם?

רועי פולקמן (כולנו):

אז אל תשדר חדשות. אתה לא חייב.

איילת נחמיאס ורבין (המחנה הציוני):

מחזיקים את המקל בשני קצותיו.

נתנאל סימנטוב:

דבר שני, סעיף 5 בתוספת השלישית נועד לוודא את האמינות ואת האתיקה של
השידור. בשביל זה יש לרשות השנייה את סעיף 5 שבאמצעותו הם יכולים לפקח. לא
צריך לשתול בתוך הדירקטוריון שני אנשים. 90% מדיוני הדירקטוריון לא עוסקים
בתוכן בכלל, הם עוסקים בניהול כלכלי.

ומשפט אחרון, אפרופו שימור מצב קיים, נכון להיום, באופציה שלנו לשדר חדשות
תחת מועצת הכבלים והלוויין, הסטטוס היום הוא שאנחנו בוחרים דח"צ אחד והרשות
מאשרת אותו. אין שום סיבה שבחוק שבמסגרתו באים להוריד רגולציה, עכשיו
מוסיפים עוד הכבדה. למה הולכים אחורה ולא קדימה?

רועי פולקמן (כולנו):

אתה יכול לגדול.

איילת נחמיאס ורבין (המחנה הציוני):

אבל מוסיפים לך כלים כדי להתחזק.

נתנאל סימנטוב:

גם בכבלים ובלוויין הייתה לנו אפשרות- - -

איילת נחמיאס ורבין (המחנה הציוני):

אתה רוצה חדשות, אתה רוצה רדיו אזורי. קיבלת פה – סליחה, אל תתנהגו- - -

שרן השכל (הליכוד):

אבל זה נגד כל השיטה של כל הצעת החוק.

נתנאל סימנטוב:

הולכים למוטט מפעל חיובי.

איילת נחמיאס ורבין (המחנה הציוני):

זה כבר בכיינות, סליחה.

היו"ר יואב קיש:

לא דיברת פה הרבה אבל אני מבקש לסיים.

נתנאל סימנטוב:

אני משתדל לא להפריע סתם אבל זה ממוטט את היכולת של בעל הבית לנהל את העסק
שלו.

איילת נחמיאס ורבין (המחנה הציוני):

שני דח"צים? סליחה, אני מצטערת, אתה מדבר שטויות.

רועי פולקמן (כולנו):

למה? חדשות זה לא חזות הכול.

נתנאל סימנטוב:

- - -ב"וו'ינט" יש 10 דח"צים.

היו"ר יואב קיש:

נתנאל סימנטוב, תצא החוצה לדקה ותחזור. די, אני לא רוצה שיהיה ויכוח.

זיו מאור:

בעולם המסחרי בכלל, ואני יודע שנעליים וחדשות זה לא אותו דבר, המכנה המשותף
שלהם זה האינטרס המסחרי.

תהילה שוורץ אלטשולר:

אדוני היושב-ראש, נתת לו לדבר? ולי אמרת לשתוק עד סוף הערב?

היו"ר יואב קיש:

את גם תדברי. לא ראיתי אותך. בדיון הזה תדברי.

תהילה שוורץ אלטשולר:

איך לא ראית אותי? ניסיתי לדבר קודם.

היו"ר יואב קיש:

את רוצה לדבר בדיון הזה?

תהילה שוורץ אלטשולר:

ברור שאני רוצה לדבר.

היו"ר יואב קיש:

אז את תדברי.

תהילה שוורץ אלטשולר:

יש לי הצעות, אבל אמרת לי קודם שלא אדבר יותר.

היו"ר יואב קיש:

הוא דיבר פעם אחת היום בסעיף שלא אישרתי, זה מה שקרה לו עד עכשיו. בדיון
הזה את תדברי והוא ידבר. זהו, תמשיך עכשיו.

תהילה שוורץ אלטשולר:

אני שתקתי עד עכשיו.

זיו מאור:

האינטרס המסחרי והאינטרס של הציבור הם אותו דבר, הם חופפים. הדרך היחידה של
הציבור---

רועי פולקמן (כולנו):

רק בעולם הליברטני ההזוי שלך.

היו"ר יואב קיש:

רועי פולקמן, אל תפריע, די.

תהילה שוורץ אלטשולר:

תראה לי מקום אחד שבו הדבר הזה הוכח.

רועי פולקמן (כולנו):

זה כזה קשקוש שאין לו שום דבר על מה להתבסס.

היו"ר יואב קיש:

אני מפסיק את הדיון הזה. הדיון הסתיים. עכשיו אני עובר להחלטה.

שירה גרינברג:

המשרדים מבקשים להביע עמדה. זה נושא מהותי ולא יכול להיות שאנחנו לא נישמע.

היו"ר יואב קיש:

את היחידה שתדבר. תייצגי את דעות המשרדים. היא לא תדבר כי רועי פולקמן
הפריע והוא הפריע ואני לא מסוגל לנהל כך דיון.

רועי פולקמן (כולנו):

זה דיון בין חברי הכנסת לבין משרדי הממשלה. זה מה שאני מוכן לשמוע פה.

היו"ר יואב קיש:

תהילה שוורץ אלטשולר, את לא תדברי, זיו מאור, גם אתה לא תדבר יותר. יפעת בן
חי שגב, בבקשה. מי שיפריע ייצא החוצה. חברי כנסת, אני מתחיל לקרוא לסדר.
תקשיבו גם לאחרים.

יפעת בן חי שגב:

אני רוצה לומר פה כמה דברים. קודם כול, ברור שחדשות לא דומה לדרמה ולא דומה
אפילו לסוגה עילית. זה משאב שיש להתייחס אליו בזהירות. יחד עם זאת, ישבה
ועדה במדינת ישראל שמונתה על ידי הממשלה, ועדת פילבר, על הסדרת שוק
השידורים, דנה בכל הנושאים האלה בצורה רצינית למדי ומקיפה והגיעה לכלל
החלטה, שהמודל הקיים היום, של דח"צים, לא מוכיח את עצמו. הניסיון בשטח מלמד
שזה לא פותר או לא משבח את רמת האתיקה של שידורי הערוץ, ולהיפך. אי לכך
ובהתאם לזה, עמדתי המקצועית היא שאין צורך במינוי דח"צים. את הצרכים האחרים
שצריך להבטיח בכל הנוגע לשידורי חדשות- - -

היו"ר יואב קיש:

תהילה שוורץ אלטשולר, אני מבקש ממך להישאר.

תהילה שוורץ אלטשולר:

למה להישאר?

היו"ר יואב קיש:

כי אני מבקש ממך להישאר.

איתן כבל (המחנה הציוני):

הוא צודק. את לא צריכה לעזוב.

יפעת בן חי שגב:

את העיקרים המיוחדים כל כך לשידורי חדשות יש להבטיח במנגנונים שמבטיחים
הפרדה בין המערכת העיתונאית ובין הבעלים בכל מה שנוגע לאתיקה וכיוצא באלה.
באשר לדח"צים, הייתי מציעה להוציא את הנושא הזה גם ביחס לערוצים המסחריים.
זו העמדה המקצועית שלי.

איילת נחמיאס ורבין (המחנה הציוני):

מה זה אומר? באילו כלים?

היו"ר יואב קיש:

היא אומרת עמדה הפוכה.

איילת נחמיאס ורבין (המחנה הציוני):

סליחה, אני שואלת שאלה אמיתית. מה הכלים? אני רוצה להבין.

היו"ר יואב קיש:

הבנתי ואני רוצה שתתקני אותי אם אני טועה, שלטענתך הדח"צים לא צריכים
להיות, לא בחברה המסחרית הגדולה ובוודאי לא במקרה הזה.

ארועי פולקמן (כולנו):

היא אומרת שצריך להפריד את חברת החדשות?

איילת נחמיאס ורבין (המחנה הציוני):

מה הכלים המקצועיים?

יפעת בן חי שגב:

אני אומרת שחשוב שתהיה מערכת של איזונים ובלמים שמבטיחה אתיקה והפרדה בין
בעלים ומערכת של חדשות.

לאה ורון:

מה זה אומר?

היו"ר יואב קיש:

האם צריך דח"צים?

יפעת בן חי שגב:

לא צריך דח"צים אם יש הפרדה מלאה.

רועי פולקמן (כולנו):

ובתנאי שיש הפרדה. היא מדברת על חברה נפרדת.

היו"ר יואב קיש:

אני מזקק את השאלה: כאשר אין הפרדה, כמו במקרה הזה- - -

איתן כבל (המחנה הציוני):

זה לא יקרה היום, אז בואו נתקדם.

היו"ר יואב קיש:

כאשר אין הפרדה מבנית בחברה נפרדת, אנחנו מדברים על מצב שייצרנו הפרדה כפי
שקיים אצלך בכללים, האם במקרה הזה לתפיסתך צריך דח"צים ומינויים של הרשות
השנייה או של גורם אחר לדח"צים?

יפעת בן חי שגב:

כפי שזה עובד היום, כאשר המועצה מאשרת את הדח"צים.

היו"ר יואב קיש:

הבנתי. תודה.

איילת נחמיאס ורבין (המחנה הציוני):

רק שהיא תענה לנו על השאלה.

היו"ר יואב קיש:

אני מבקש לשמוע את ד"ר תהילה שוורץ אלטשולר.

איילת נחמיאס ורבין (המחנה הציוני):

אבל רק שתענה לנו על השאלה. אני בטוחה שתהילה שוורץ אלטשולר תשמח לשמוע.

תהילה שוורץ אלטשולר:

אני יודעת את התשובה. יש רק שלושה אנשים במדינה הזאת שקראו את דוח ועדת
פילבר.

איילת נחמיאס ורבין (המחנה הציוני):

שתענה לי אחרי תהילה שוורץ אלטשולר, אין בעיה, אבל אני רוצה לדעת מה הכלים
המעשיים בנסיבות העניין.

היו"ר יואב קיש:

לקחנו את החוק שלה, שבו יש את הכלים, ושמנו את הדברים פה. בעיניכם זה לא
מספיק.

יפעת בן חי שגב:

אני נותנת לתהילה שוורץ אלטשולר לדבר על חשבון הזמן שלי.

היו"ר יואב קיש:

בבקשה, תהילה שוורץ אלטשולר.

תהילה שוורץ אלטשולר:

דבר ראשון, שומעים פה את נציגי השחקנים, וחשוב ששומעים את נציגי השחקנים,
אבל אף אחד מן השחקנים האלה לא שילם לי כסף כדי לבוא לכאן. אני באה כי אני
באמת מרגישה שיש לי סוג של מומחיות ייחודית ואני רוצה לעזור. זה הדבר שכדאי
להזכיר.

היו"ר יואב קיש:

הכול בסדר, אנחנו רוצים לשמוע את דבריך. אני רק מזכיר שזה רביזיה וכבר דנו
ושמענו את דבריך, אבל בבקשה, אנחנו רוצים לשמוע.

תהילה שוורץ אלטשולר:

נכון, אבל בגלל שהכול היה כל כך מהר ובשעות כל כך מאוחרות- - -

היו"ר יואב קיש:

אני חושב שיותר מ-50 שעות דיון זה לא כל כך מהר.

תהילה שוורץ אלטשולר:

טוב עשית שבפתיחת דבריך הצגת נוסח. ישבתי וקראתי אותו וחשבתי במה אפשר
לעזור.

היו"ר יואב קיש:

אז בואי ותתייחסי לעניין.

תהילה שוורץ אלטשולר:

צריך להגיד כך: בוועדת פילבר, פילבר הציע מינוי של דח"צים על ידי הרשות
השנייה. הוא רצה לעשות את זה במקום נציגים ישירים של הרשות השנייה. זו
המלצה שלא היה לה זכר באף אחת מן ההמלצות של הוועדות הקודמות. צריך לשים את
זה על השולחן. זה היה חלק מן הניסיון של פילבר, שחלק ממנו נחשפנו אליו קצת
לאחרונה- - -

היו"ר יואב קיש:

בבקשה אל תיכנסי למקום הזה.

תהילה שוורץ אלטשולר:

אני רק אומרת, זה היה חלק מן הניסיון לקרקע את השוק. ואכן ד"ר יפעת בן חי
שגב התנגדה לזה בוועדת פילבר. אז צריך לשים את הדבר הזה בתוך קונטקסט.

לגופו של עניין, מנסים עכשיו לייצר פה דבר שלא היה לפני כן ולעזור לערוץ
20, שרוצה להיכנס לליגה של הגדולים ולשדר כערוץ broadcast חדשות. זה בסדר.

היו"ר יואב קיש:

לא רק לו. יש גם את ערוץ 9, שנציגו יושב לידך, שגם הוא משדר. הצגת אותו
כדוגמה, אבל זה לא רק הוא.

יפעת בן חי שגב:

גם הערוץ הערבי משדר חדשות.

תהילה שוורץ אלטשולר:

צריך לשמור על הערובות. רצתם מהר מאוד על כל הסעיפים קודם, אבל הערובות
האלה צריכות להיות – הדח"צים כשלעצמם זה לא הדבר שמשנה – בצורה של משולש.
קדקוד אחד של המשולש צריך להיות מינוי העורך הראשי.

היו"ר יואב קיש:

את זה עשינו.

תהילה שוורץ אלטשולר:

אם יש שני דח"צים – וצריך לקבוע שצריך על שני הדח"צים האלה גם לפטר את
העורך וגם למנות אותו.

היו"ר יואב קיש:

לזה עוד נגיע אחר כך.

תהילה שוורץ אלטשולר:

אני רק אומרת, בואו נסתכל לרגע על התמונה. יש פה משולש. זה דבר אחד שאפשר
לעשות.

הדבר השני שצריך לעשות הוא לעגן בצורה טיפה יותר חזקה את העצמאות התקציבית
שלו. חלק מזה עשיתם. אפשר טיפה לשפץ את זה.

הדבר השלישי הוא הכפיפות לכללי האתיקה. דובר פה קודם על מועצת העיתונות.
אני כתבתי את הקוד האתי של תאגיד השידור, אני כותבת עכשיו קוד אתי עבור
העיתון "גלובס", יש לי טיפה של ניסיון בעניין הזה. אתיקה זה אחריות של
עיתונאים. לא יוליה שמאלוב ברקוביץ תדאג לאתיקה של הערוצים האלה.

איתן כבל (המחנה הציוני):

יוליה שמאלוב ברקוביץ, זה לא נגדך.

תהילה שוורץ אלטשולר:

לא, חס וחלילה.

זו צריכה להיות אחריות שלהם. ולכן אם רוצים באמת כפיפות לכללי אתיקה, מוטב
לקבוע איזו ועדה פנימית בתוך הערוץ, שתורכב מהעורך הראשי ומאיזה נציג
חיצוני שהוא עיתונאי בעל ניסיון, ועוד אחד מן העיתונאים של הערוץ, לא דבר
שיעלה כסף, אבל יש כאן אפשרות באמת לייצר את המהלך הזה.

אסיים ואגיד כך: להוריד את שני המעגלים, גם להגיד שלא צריך חברת חדשות, אבל
גם להגיד אחר כך שבעצם לא צריך דח"צים – באמת, זה כבר גובל בעזות מצח.

היו"ר יואב קיש:

בבקשה, ערוץ 9.

יורי קגנוביץ:

אני מבקש להוסיף משפט אחד בהמשך למה שכבר נאמר. זה בדיוק מה שקורה בערוץ 9
במהלך 16 השנים האחרונות ולא זכורה לי בעיה אחת.

היו"ר יואב קיש:

תודה. זיו מאור, תסיים את דבריך, בבקשה.

זיו מאור:

התחלתי קודם לומר שהאינטרס המסחרי של בעל הרישיון והאינטרס הציבורי, יש
ביניהם חפיפה כמעט מוחלטת.

תהילה שוורץ אלטשולר:

בעולם מושלם.

היו"ר יואב קיש:

תהילה, הוא לא הפריע לך. נכון שהוא לא הוציא מילה כשדיברת? אני מבטיח לך
שהוא לא הסכים עם אף מילה שאמרת.

זיו מאור:

למען האמת, כן. לדבר האחרון שהיא אמרה הסכמתי.

היו"ר יואב קיש:

אבל לא לכל הנימוקים שלה בדרך. אני מבקש ממנה לא להפריע לך, כפי שאתה לא
הפרעת לה.

זיו מאור:

הדרך היחידה של הציבור לתווך את רצונו ואת העדפותיו לערוץ טלוויזיה היא
להחליט אם לצפות או לא ובדרך הזו להשפיע על הכיס של הבעלים, על המפרסמים,
על האינטרס המסחרי שלו, והדרך של הבעלים לתווך את העדפות הציבור בדרך הזו
היא באמצעות מתן הוראות לדירקטורים שינהלו את הערוץ לפי האינטרס המסחרי
שלו. לכן כל התפיסה של פיקוח בדרך הזאת, מופרכת בעינינו. ככל שמחלישים
אותה, כן ייטב.

תהילה שוורץ אלטשולר:

אם זה היה כל כך מושלם אז למה- - -

היו"ר יואב קיש:

אם אתם רוצים, תריבו בחוץ. שמענו את שניכם. כפי שאמרתי לחברי הכנסת, את לא
תשכנעי אותו והוא לא ישכנע אותך. אם אתם רוצים, תריבו בחוץ.

בבקשה, משרדי הממשלה. משרד האוצר.

שירה גרינברג:

הזכירו כאן, דוח פילבר קבע דירקטורים בלתי תלויים, לא דח"צים. הממשלה,
לעומת זה, קבעה אחרת. הממשלה אישרה מינוי של דירקטורים על ידי הרשות
השנייה, בכפוף לסעיפים מסוימים בחוק, שבעוד רגע אתייחס אליהם. הממשלה קבעה
גם הפרדה של חברת חדשות נפרדת. לא קיבלתם את עמדת הממשלה לגבי החברה, אך זה
לא מוריד מן הצורך שיש להפריד- - -

עודד פורר (ישראל ביתנו):

בזה הממשלה התייחסה לערוץ זעיר ייעודיי?

שירה גרינברג:

כן. הממשלה התייחסה לערוצים זעירים, והיא לקחה את הייעודיים ודיברה על
ההפרדה. לא קיבלתם את עמדת הממשלה לגבי חברת חדשות נפרדת, אבל חייבים לשמור
על האתיקה החדשותית ועל ההפרדה בין האינטרסים המסחריים לאינטרסים הללו. מה
לעשות שהערוץ הזה בוחר לשדר חדשות, ועל כן גם הממשלה סברה שיש לשמור את
הפער הזה, את ההבדל הזה, את החומה הסינית הזו בין האינטרסים המסחריים
לאינטרסים של האתיקה החדשותית. על כן, על מנת לשמור את ההפרדה הזאת ולנסות
לשמור על האינטרסים הללו רחוקים ככל הניתן משידור החדשות, ההחלטה של הממשלה
לגבי מינוי של דירקטורים על ידי הרשות השנייה היא החלטה שחייבת להישמר.
אישור על ידי הרשות השנייה כפי שאתם מציעים לא מפריד בין האינטרסים
המסחריים לבין האתיקה, מכיוון שמי שבוחר את אותם דירקטורים, והם חבים לו את
בחירתם, הוא אותו בעל אינטרס מסחרי. על כן, אם מקבלים את הרצון שהממשלה
הביעה, של הפרדה בין אינטרסים מסחריים לאינטרסים של האתיקה החדשותית,
חייבים להפריד ולמנות דירקטורים מן החוץ.

היו"ר יואב קיש:

תודה. למישהו ממשרדי הממשלה יש גישה שונה? אם לא, סיימנו.

אני רוצה להגיד כך: שמענו שתי גישות. אני רוצה לתלות את זה גם בהמשך, וזה
חשוב, תקשיבו למה אני חושב שזה חשוב. אם היה מדובר בדירקטור אחד, שכך כתוב
בהצעת החוק, הייתי יכול להחמיר יותר ולהגיד: מבחינתי דירקטור אחד – למרות
שאני חושב שזה לא ראוי – אם זה רק אחד אז שתמנה הרשות השנייה. אבל אם אנחנו
רוצים שניים – ואנחנו רוצים שניים כי יש לזה חשיבות אחר כך גם – אז אני לא
מוכן בשום פנים ואופן שיהיו שניים מן הרשות השנייה, ואני גם לא מוכן שאחד
מהם יהיה מן הרשות השנייה. מבחינתי אם יש שניים, אז יהיו דח"צים, שהחברה
תמליץ והרשות השנייה תאשר. בסיטואציה הזאת אני מוכן שיהיו שניים. בין זה
לזה אני נקרע, אלה הפשרות שאני מוכן להן.

איילת נחמיאס ורבין (המחנה הציוני):

מה תעשה אם הרשות לא מאשרת?

שרן השכל (הליכוד):

זו פשרה שאפשר לשאת.

היו"ר יואב קיש:

או זה, או זה. לרשות נקבעו קריטריונים ברורים למקרה של אי-הסכמה. אני לא
משנה את הקריטריונים. אם הרשות לא מאשרת אז החברה תמשיך להציע עוד אנשים.

איילת נחמיאס ורבין (המחנה הציוני):

אני מניחה תמיד שהאי-אישור הוא על בסיס ענייני.

היו"ר יואב קיש:

אבל זה קיים היום, זה קורה היום. הרי היום הרשות מקבלת לאישור דירקטורים
בחברות חדשות אמנם של הערוצים המסחריים.

יוליה שמאלוב ברקוביץ:

אבל אנחנו ממנים היום 40% מחברות החדשות.

היו"ר יואב קיש:

סליחה, את לא ברשות דיבור. מועצת הכבלים והלוויין, אתם ממנים או מאשרים?

איתמר חרמון:

מאשרים.

היו"ר יואב קיש:

הנה, אז יש מנגנון.

איתן כבל (המחנה הציוני):

אבל להם אין חדשות. זה ההבדל.

היו"ר יואב קיש:

אני רוצה לשמוע מה חברי הכנסת מעדיפים. אני אומר עוד פעם, אחד משני
המסלולים – גמרתי את ההתייעצויות.

רועי פולקמן (כולנו):

אתה יכול להפריד בין ייעודי לבין זעיר. אם היית אומר "ייעודי" – בזעיר אתה
חייב שזה יהיה מינוי של הרשות השנייה. אם בייעודי זה באישור הרשות, אני חי
עם זה.

איילת נחמיאס ורבין (המחנה הציוני):

העלית נקודה נכונה. אני מוכנה שבייעודי שנשאר ייעודי- - -

רועי פולקמן (כולנו):

שיהיה דומה להיום.

איילת נחמיאס ורבין (המחנה הציוני):

יש פה ניואנס שאני באמת מוכנה לקבל. אם כי צריך להגיד, בערוץ 9 הם משדרים
מהדורת חדשות, זה לא מה שמתוכנן פה.

רועי פולקמן (כולנו):

אם זה זעיר – שיהיו דירקטורים שהממשלה אישרה.

קריאה:

ומה יהיה בעוד 5 שנים?

איתמר חרמון:

בייעודיים, החדשות שלהם מוגבלות היום.

היו"ר יואב קיש:

אציע כך: אלך על ההפרדה הזאת שהציע רועי פולקמן, בין זעיר ובין זעיר
ייעודי.

שרן השכל (הליכוד):

אבל מה יקרה בעוד 5 שנים?

איילת נחמיאס ורבין (המחנה הציוני):

ימנו להם שני דח"צים.

שרן השכל (הליכוד):

בשום פנים ואופן. שהרשות השנייה תאשר את זה.

איילת נחמיאס ורבין (המחנה הציוני):

זה לא טוב.

איתן כבל (המחנה הציוני):

חברים, נו, באמת, לא הגזמנו? אני אומר את זה גם לנו חברי הכנסת. אנחנו דנים
פה על החדשות. זה הפך להיות פה נושא מרכזי. לא סתם היושב-ראש הניח אותו
בצד. בגלל החדשות. אז הסכמנו לתת את החדשות כמעט בלי בעיה, בלי כללים, בלי
כלום, מתוך הבנת העניין. אבל אל תפשיטו אותנו.

היו"ר יואב קיש:

לגבי ערוץ זעיר ייעודי, יהיה המהלך שקיים לו היום במועצת הכבלים והלוויין,
דח"צ אחד, והם ייהנו מזה למשך 5 שנים, מצדי. דח"צ אחד שהם ימליצו עליו,
באישור המועצה. כפי שכתוב פה, כך יהיה.

אתי בנדלר:

לא שהם ימליצו. שהם ימנו, באישור המועצה.

היו"ר יואב קיש:

הם ימנו והמועצה תאשר.

רעיה עדני:

בתנאי שהחדשות שלהם יוגבלו בשעה.

היו"ר יואב קיש:

לא, די כבר להמציא המצאות. אין הגבלה.

רעיה עדני:

זה מערך האיזונים.

אתי בנדלר:

זה נקבע ברישיון שלהם היום.

היו"ר יואב קיש:

מה שיהיה ברישיון. לרשות השנייה יש כללים לגבי חדשות, היא תכתיב. זה מופיע
בסמכויות של הרשות השנייה.

רועי פולקמן (כולנו):

יש לה סמכות בכלל לפסול דח"צ?

היו"ר יואב קיש:

אני רוצה להציע הצעה. עכשיו תקשיבו ואל תבלבלו אותי בדברים שלא קשורים
לסעיף הזה. זה עכשיו סעיף הדח"צים. נאמר כך: לערוץ זעיר ייעודי, יהיה
המנגנון שקיים פה, אני לא משנה אותו. "דירקטוריון החברה, או האסיפה הכללית
של בעל הרישיון תבחר, באישור המועצה", ופה מדובר על מועצת הרשות השנייה,
"דירקטור חיצוני שיהיה חבר בדירקטוריון החברה ובוועדת משנה לענייני חדשות
שימנה הדירקטוריון". זהו. זה הסעיף לגבי הערוץ הזעיר הייעודי.

ברגע שהוא הופך להיות ערוץ זעיר, פה יהיה שינוי. אני אומר: ערוץ זעיר יקבל
עוד דירקטור, במידה ובחר לעשות חדשות. אם הוא לא עושה חדשות – הוא פטור.
אבל במידה ובחר לעשות חדשות, יקבל עוד דירקטור, שזה יהיה מינוי של הרשות
השנייה, ולא כפי שעשינו קודם. יהיו שניים.

עודד פורר (ישראל ביתנו):

אחד באישור ואחד במינוי. זה מקובל עליי.

שרן השכל (הליכוד):

מינוי שלהם קשור לאישור הערוץ.

היו"ר יואב קיש:

מה פתאום? זה כל הרעיון, על זה הוויכוח. מה זה אישור הערוץ?

עודד פורר (ישראל ביתנו):

תגיד, היית מפא"יניק, יואב? אלה פשרות מפא"יניקיות.

היו"ר יואב קיש:

אני מעלה את זה להצבעה.

רועי פולקמן (כולנו):

רק סוגיה אחת: סעיף 67 מדבר על איך מותר לאשר, מה הקריטריונים. הערוץ יבחר,
אבל על פי הקריטריונים של הכשירות שנקבע. הוא אומר שאין זיקה.

היו"ר יואב קיש:

זה בסדר.

רועי פולקמן (כולנו):

את זה צריך לוודא.

אופיר ביתן:

כרגע יש הגדרה בתוספת השלישית – אני מניח שעוד מעט נגיע אליה – לדח"צ.

רועי פולקמן (כולנו):

זה מקובל גם על הערוצים כי זה קיים גם היום, סעיף 67ב(ג).

היו"ר יואב קיש:

בסוף סעיף 10 לתוספת השלישית כתוב: ""דירקטור חיצוני/בלתי תלוי" – דירקטור
שאינו בעל עניין בחברה, נושא משרה בה או נושא משרה בבעל עניין בחברה, ואינו
בן משפחה של בעל עניין או של נושא משרה כאמור, שתבחר האסיפה הכללית ותאשר
מועצת הרשות השנייה לטלוויזיה ורדיו".

רועי פולקמן (כולנו):

זה קצת יותר רחב מזה. יש כמה סעיפים שלקוחים מהחוק.

היו"ר יואב קיש:

עוד נגיע לסעיף הזה.

אני מגדיר עוד פעם. גמרנו את ההתייעצות.

נחשון אקסלרד:

אני מבקש להתייחס.

היו"ר יואב קיש:

סיימנו את הדיונים, שמענו אותך ואנחנו מחליטים.

נחשון אקסלרד:

עכשיו עשיתם משהו אחר לגמרי ממה שדיברת קודם. אולי כדאי כן לשמוע.

היו"ר יואב קיש:

זה כתוב בסעיף שהקראתי עכשיו. יש הגדרה ל"דירקטור חיצוני בלתי תלוי" בחוק
הזה, בתוספת השלישית. אם יש לכם הערות לדבר הזה, תגידו אותן כשנגיע לסעיף,
נדון עליהן.

שירלי שיף:

הנוסח שאמרת לא מקובל על השר. אנחנו נגיש הסתייגות.

היו"ר יואב קיש:

הסתייגות – כן, אבל לא רביזיה.

שירלי שיף:

אלא אם כן בואו נקיים הצבעה על בקשת השר: "שני נציגים שהרשות השנייה תמנה".

היו"ר יואב קיש:

מי בעד הצעת השר: "שני נציגים שהרשות השנייה תמנה"? מי נגד?

איילת נחמיאס ורבין (המחנה הציוני):

לא אצביע נגד הצעת השר.

היו"ר יואב קיש:

זה מה שרצית? שירלי שיף, את רוצה הצבעה על זה או לא? אין הצבעה. אנחנו
ממשיכים בדיון.

ההצעה שלי היא כדלקמן: ההגדרה ל"דירקטור חיצוני" תהיה בהמשך, כפי שמופיע
בתוספת השלישית. לערוץ זעיר ייעודי, במידה ויבחר לעשות חדשות, יהיה דירקטור
חיצוני אחד בלתי תלוי, כהגדרתו, שהוא יבחר, ויקבל את אישור הרשות השנייה.
זה הכול, זה מה שיהיה.

אם החליט להיות זעיר, או אם מדובר בערוץ זעיר חדש, יש לו שני דירקטורים
חיצוניים: אחד שהוא ממנה ומקבל את אישור הרשות השנייה, ושני שהרשות השנייה
ממנה. זהו, זאת ההצעה.

רועי פולקמן (כולנו):

ולפי הקריטריונים- - -

היו"ר יואב קיש:

עוד נדבר על הסעיף כאשר נגיע אליו.

מי בעד? ירים את ידו. מי נגד? מי נמנע?

הצבעה

בעד – רוב

נגד –

נמנעים – אין

בסעיף 7 לתוספת השלישית, ההצעה לגבי מינוי דירקטורים חיצוניים בערוצים
זעירים ובערוצים זעירים ייעודיים שמשדרים חדשות, כפי שהציג היושב-ראש,
נתקבלה.

היו"ר יואב קיש:

ההצעה נתקבלה.

אתי בנדלר:

תאמרו לי: יש הסתייגות של השר, או לא?

שירלי שיף:

השר יגיש הסתייגות.

שירה גרינברג:

אדוני היושב-ראש, לגבי המינוי שמבצעת הרשות השנייה, ההגדרה של "דירקטור
חיצוני" לא עוזרת. כאן צריך להגיד שהמינוי הוא בהתאם לסעיפים 67(ב), (ג).

היו"ר יואב קיש:

כאשר נגיע לסעיפים נדבר על זה.

שירה גרינברג:

לא, זה בסעיף הזה. ברגע שאתה אומר שהרשות ממנה, אתה צריך להגיד לפי מה היא
ממנה.

היו"ר יואב קיש:

מכיוון שהייתה שאלה מי הוא הדירקטור שהרשות השנייה ממנה, נעשה את זה בדיוק
כפי שזה קיים היום בהגדרה בחוק ברשות השנייה.

שירה גרינברג:

סעיפים 67(ב), (ג), (ה) ו-(ו).

רועי פולקמן (כולנו):

זה הקריטריונים להגדרת הכשירות, שלפיהם ימליץ הערוץ.

שירה גרינברג:

הוא אומר שכאשר נגדיר "דירקטור בלתי תלוי" נכניס את זה לשם.

רועי פולקמן (כולנו):

זה גם הקריטריונים שלפיהם יכול הערוץ לבחור דח"צ.

אתי בנדלר:

"לעניין מינוי הדירקטור על ידי המועצה יחולו הוראות סעיף 67(ב), (ג), (ה)
ו-(ו)".

היו"ר יואב קיש:

מי בעד? ירים את ידו. מי נגד? מי נמנע?

הצבעה

בעד – פה אחד

בסעיף 7 לתוספת השלישית, ההצעה להוסיף את ההסמכה של המועצה למינוי דירקטור,
כפי שקראה עו"ד בנדלר, נתקבלה.

היו"ר יואב קיש:

ההצעה נתקבלה.

אני רק מחדד: את סעיף 7 הגדרנו מחדש, בדיוק כפי שנאמר עכשיו, והוא אושר.

עדיין לא הצבענו על סעיפים 5 ו-6 לתוספת השלישית.

בסעיף 5 לתוספת השלישית יש שתי הצעות: יש את ההצעה של חברת כנסת איילת
נחמיאס ורבין,

שיהיה חבר במועצת העיתונות. מי בעד שיהיה חבר במועצת העיתונות? ירים את
ידו.

איילת נחמיאס ורבין (המחנה הציוני):

רגע, אני רוצה להגיד משהו, סליחה. לא הייתי ערה למה שאמרה היועצת המשפטית
לוועדה.

היו"ר יואב קיש:

אבל היא חזרה בה ואמרה שמועצת העיתונות כן רוצה בכך.

איילת נחמיאס ורבין (המחנה הציוני):

בסדר, תודה.

אתי בנדלר:

מועצת העיתונות רוצים, ביקשו.

איתמר חרמון:

לגבי מועצת העיתונות, אני מבקש לעדכן: המועצה שלנו קבעה את זה בהוראות שהיא
נתנה והוגשה נגד ההחלטה הזאת עתירה.

אתי בנדלר:

מי הגיש עתירה?

איתמר חרמון:

עותר ציבורי, שטען שהרשות המנהלית לא יכולה להכפיף את ההחלטה הזאת לגוף
פרטי כמו מועצת העיתונות. העתירה הזאת נקבעה לדיון בבית המשפט. הוא לא הוצא
בא צו על תנאי אבל אני פשוט רוצה לעדכן שיש עתירה כזאת.

אתי בנדלר:

בסדר, אבל זה לא רלוונטי לעניין הזה, כי החוק בוודאי יכול לעשות את זה.

היו"ר יואב קיש:

מי נגד ההצעה לחייב את ההצטרפות למועצת העיתונות? ירים את ידו. מי בעד? מי
נמנע?

הצבעה

בעד – 3

נגד – 4

נמנעים – אין

בסעיף 5 לתוספת השלישית, ההצעה להוסיף חובה להצטרף למועצת העיתונות לא
נתקבלה.

היו"ר יואב קיש:

ההצעה לא נתקבלה.

אני מצביע על אישור הסעיף ללא מועצת העיתונות: "עורך החדשות יהיה מופקד על
נושאים אתיים בשידורי החדשות, המוסדרים בכללי האתיקה לפי חוק זה ובתקנון
האתיקה של בעל הרישיון, אם קיים."

נצביע על סעיפים 5 ו-6. את סעיף 6 כבר הקראתי. מי בעד? מי נגד? מי נמנע?

הצבעה

בעד – פה אחד

סעיפים 5 ו-6 בתוספת השלישית, כפי שהוקראו, נתקבלו.

היו"ר יואב קיש:

הסעיפים נתקבלו פה אחד.

איתן כבל, אני מבקש שתקרא את ההמשך.

עודד פורר (ישראל ביתנו):

אבל לגבי סעיף 8 כתוב שהוא אושר.

היו"ר יואב קיש:

יש רביזיה על כל הסעיף ולכן צריך לקרוא את הכול ולהצביע. מה שאין בו
שינויים אנחנו נריץ.

איתן כבל (המחנה הציוני):

  -------------------------------------------------------------------------------
                      "8. ועדת     
                      המשנה        
                      לענייני      
                      חדשות תקיים  
                      ישיבה אחת    
                      לפחות בכל    
                      רבעון, או    
                      לעתים תכופות 
                      יותר בהתאם   
                      לצורכי בעל   
                      הרישיון,     
                      ותנהל        
                      פרוטוקולים   
                      של דיוניה.   
  -------------- ---- ------------ ----------------------------------------------
                      9. בשידורי   
                      בעל הרישיון  
                      תתקיים הבחנה 
                      ברורה בין    
                      שידורי       
                      החדשות ובין  
                      יתר          
                      השידורים.    

                      10. בתקנון   
                      החברה של בעל 
                      הרישיון      
                      ייקבעו       
                      הוראות אלה:  

                                   א. שידורי חדשות –

                                   דירקטוריון החברה יעמוד על קיום הוראות הדין
                                   והרישיון, ובכלל זה בכל הנוגע לעצמאות שידורי
                                   החדשות בערוץ, ויפעל לקיים הפרדה מבנית בין בעלי
                                   המניות לאנשי התוכן של מערך החדשות;

                                   ימונה עורך חדשות ומנהל מערך חדשות בעל ניסיון
                                   בתחום התוכן החדשותי, (להלן – עורך החדשות),
                                   שיפעל להבטחת עצמאות מערך החדשות ועובדיו,
                                   הכפופים לו באופן ישיר, בהפקה ובעריכה של
                                   החדשות, מהימנות שידורי החדשות ורמת ההפקה
                                   הנאותה שלהם ולשמירת כללי האתיקה לפי חוק הרשות
                                   השנייה לטלוויזיה ורדיו, התש"ן–1990 (להלן – חוק
                                   הרשות השנייה);"
  -------------------------------------------------------------------------------

אתי בנדלר:

המילים "ימונה עורך חדשות ומנהל מערך חדשות" – נכתוב בדיוק מי ימנה, להתאים
את זה לנוסח.

איתן כבל (המחנה הציוני):

  ------------------------------------------------------------------------
                          "עורך החדשות יקפיד על כך שבשידורי החדשות לא
                          ישוקפו עמדותיהם של בעל הרישיון, מנהליו, בעלי
                          מניותיו או עובדיו."
  ------------- ---- ---- ------------------------------------------------

  ------------------------------------------------------------------------

אתי בנדלר:

במשפט שמתחיל במילים "ימונה עורך החדשות" יהיה כתוב: "דירקטוריון החברה
ימנה".

רעיה עדני:

ביקשנו שהדירקטורים, בשביל שיהיה להם משמעות בדירקטוריון, בעיקר אם לא קבעו
את האחוזים שלהם, אז הדירקטור החיצוני והדירקטור של הרשות השנייה, במידה
ומונה, זה יהיה חייב לעבור על דעתם, החלטה על מינוי.

היו"ר יואב קיש:

עוד לא הגענו לזה.

אתי בנדלר:

היא צודקת. צריך להיות "דירקטוריון החברה ימנה, ובלבד שהדירקטור החיצוני
והממונה יאשרו את המינוי".

היו"ר יואב קיש:

אי אפשר פה לתת- - -. אסביר לגבי השניים ואחד: כל עוד יש דירקטור אחד, במצב
של הזעיר ייעודי, אין לו וטו, אני לא מוכן לתת וטו לאף אחד בשום החלטה.
ברגע שיהיו שניים- - -

רועי פולקמן (כולנו):

אבל אז מה המשמעות שלו? לבעל המניות יש ארבעה דירקטורים, אחד הוא דח"צ. הוא
יפטר אותו.

לאה ורון:

אולי הם גם יעבירו פשרה מפא"יניקית...

רועי פולקמן (כולנו):

יש לו רוב מוחלט.

היו"ר יואב קיש:

כשיהיו שניים – זה השלב ארוך-הטווח היציב, ששם אני מוכן להגיד שאחד מהם
לפחות חייב לתמוך.

רועי פולקמן (כולנו):

אבל מה בערוץ הזעיר הייעודי?

היו"ר יואב קיש:

בערוץ הזעיר הייעודי, לא.

רועי פולקמן (כולנו):

אז זה שליטה מוחלטת של בעל הנכסים. אז לא עשינו כלום. מה הפואנטה? אני
העורך.

היו"ר יואב קיש:

אני אומר: 75% מהדירקטוריון צריך להחליט על זה.

רועי פולקמן (כולנו):

יש לו את כל הדירקטוריון. כלומר, אוטומטית נתת לבעל האינטרס המסחרי וטו.

איתן כבל (המחנה הציוני):

הרי לא הגדרנו מינימום. מה אתה חושב, שהוא פראייר?

אסף אמיר:

הוא לא מדבר עברית. הוא זר. הוא לא יבין מה קורה.

איתמר אביטן:

הוא לא בישראל בכלל. הוא בהונגריה בכלל.

אתי בנדלר:

זה שאלה טובה כי- - -

איילת נחמיאס ורבין (המחנה הציוני):

לדח"צים יש כהונה מוגדרת מראש, בדרך כלל של 3 שנים לפחות. הרעיון של כהונה
אחת רצופה, נניח בין 3–5 שנים, נועד למנוע את האי-תלות. ברשות השנייה
המינוי של הדח"צים בחברת החדשות לדעתי הוא ל-3 שנים.

היו"ר יואב קיש:

כאשר יש שניים, אפשר למצוא פתרון.

רועי פולקמן (כולנו):

הוא לא יכול לפטר כי צריך רוב של הדירקטוריון.

היו"ר יואב קיש:

אבל אני לא רוצה שיהיה לו וטו גם על מניעת פיטורים, זה הבעיה שלי. אם יש
שניים, אז יכול שאחד מהם יאשר. אם יש אחד, יש לו וטו.

אלידור בליטנר:

זה הכוח הכי גדול. צריך להבין שהדרך הכי טובה להתערב בתוכן החדשותי היא
לפטר עורך חדשות שלא מתיישר לפי הקו.

רועי פולקמן (כולנו):

בעל הערוץ המסחרי, שעכשיו הוא בעלים יחיד, יגיד מה שהוא רוצה.

אלידור בליטנר:

ולכן יש צורך לכל הפחות בווטו הזה.

תהילה שוורץ אלטשולר:

זה המינימום שצריך.

היו"ר יואב קיש:

אתן לו וטו על פיטורי העורך?

תהילה שוורץ אלטשולר:

כן. ממילא צריך רוב, זה 75%.

אלידור בליטנר:

זה כמו דח"צים בחוק הרשות השנייה.

היו"ר יואב קיש:

הערוצים הזעירים, יש לי שאלה מהותית עבורכם. אני כל הזמן נקרע בין המגבלות
שחלות עליכם לבין השמירה על החדשות והשידור הבלתי תלוי שלהן. הלכתי, כל עוד
אתם ערוצים זעירים ייעודיים, למסלול מאוד פשוט מבחינתכם, של דירקטור אחד
בלבד, וגם הוא מינוי שלכם באישור הרשות. הבעיה שלי בסיטואציה הזאת, בגלל
שהוא אחד ולא שניים, שברגע שיש החלטה על פיטורי עורך – הדירקטור החיצוני
ממונה נניח ל-3 שנים. לצורך פיטורי עורך צריך 75% מהדירקטוריון; אבל זה לא
מספיק, כאשר יהיו שני דירקטורים צריך שאחד מהם לפחות יתמוך. זה בערוץ זעיר.

אני עושה סדר. אמרתי שלפחות אחד- - -

מירי נאור אליאס:

אחד יתמוך במה?

היו"ר יואב קיש:

אגיד עוד פעם את הדילמה. אני מבקש שכולם יהיו בשקט, כולל משרד התקשורת. כל
הרעיון של הדח"צים מסתכם במקום מהותי מאוד, שזה החלטת פיטורי עורך החדשות.
אנחנו לא רוצים שההחלטה על פיטורי עורך החדשות תהיה בגלל שהוא לא מיישר קו
עם קו החדשות או לא פועל משיקולים שאנחנו לא רוצים שיפעל לפיהם. זה המנגנון
שבאנו לבנות פה.

אמרנו שני דברים: החלטה על פיטורי עורך החדשות צריכה רוב של 75%
מהדירקטוריון. זה דבר אחד. מעבר לכך, אמרנו שאנחנו רוצים שכאשר יהיו שני
דירקטורים, לפחות אחד מהם גם תומך. שלא תהיה סיטואציה שקיימת בהגדרה, שיש
75% לבעלי החברה בדירקטוריון ואז הם מפטרים עורך ואילו הדח"צים למעשה לא
ממלאים את תפקידם.

כדי להקל על הערוץ הזעיר הייעודי הגדרתי רק דירקטור חיצוני אחד למשך תקופת
5 השנים האלה. ברגע שהערוץ הופך להיות זעיר, אז הוא מקבל מינוי של דח"צ מן
הרשות השנייה ואז יש שני דח"צים, ואז אין לי בעיה. במצב השני אין לי בעיה.

השאלה שלי היא זו: אני יכול לקבוע- - -

מירי נאור אליאס:

למה אין לך בעיה?

היו"ר יואב קיש:

כאשר יש שני דירקטורים חיצוניים אני יכול להגיד שזה יהיה 75% מן
הדירקטוריון ותמיכה של אחד מהדירקטורים החיצוניים.

מירי נאור אליאס:

צריך לעשות שינוי.

היו"ר יואב קיש:

לשם אני הולך בכל מקרה, זה לא שינוי: 75% מן הדירקטוריון ותמיכה של אחד
משני הדח"צים.

איילת נחמיאס ורבין (המחנה הציוני):

ומה אם יש רק דח"צ אחד?

היו"ר יואב קיש:

על זה אני מדבר. אני שואל אתכם. יש לכם שתי אפשרויות. אפשרות אחת, שלאותו
אחד יהיה וטו. הוא יישאר אחד, אבל בלי האישור שלו לא תוכלו לפטר עורך
חדשות. אפשרות שנייה, למנות עוד דירקטור חיצוני, ואז או ששניהם יהיו
מינויים שלכם באישור של הרשות, אבל אז אחד מהם יהיה חייב לתמוך בהצעה על
פיטורי עורך החדשות. אני מנסה להבין ברמת השיקולים שלכם, כמה זה מקשה, כמה
זה מורכב. בכל מקרה, אלה יהיו שניים.

איתן כבל (המחנה הציוני):

אתה יודע מה הזכרת לי? כשאתה נכנס לחנות לקנות בגד ואתה שואל את המוכר:
"איך אני נראה?" מה הוא יגיד לך? מכוער? מה אתה רוצה שהוא יגיד לך? אני
מבין את מה שאתה אומר, אבל מה אתה שואל אותו?

היו"ר יואב קיש:

אני שואל אותם כי אם אשמע מהם תשובה שאומרת: "אני לא מוכן בשום פנים ואופן
שיהיה לאדם אחד וטו על ההחלטות שלי למנות או לא למנות עורך חדשות"- - -

איתן כבל (המחנה הציוני):

לכו הרעיון שלך, על שניים, אחד ואחד, הוא נכון.

רועי פולקמן (כולנו):

אבל מה עושים בייעודי?

עודד פורר (ישראל ביתנו):

בייעודי, תעשה שניים. את שניהם ממנים.

שרן השכל (הליכוד):

שניים, ששניהם ממונים על ידי המועצה.

אבי שמידט:

בייעודיים – שניים באישור המועצה, ובזעירים – שניים במינוי המועצה.

קריאה:

לא, לא.

שרן השכל (הליכוד):

בזעירים – שניים באישור, ואחד – בייעודיים.

עודד פורר (ישראל ביתנו):

לא, מה פתאום. לגבי הזעיר – זה יישאר כמו עכשיו. שם אין לך בעיה. הבעיה שלך
היא בזעיר ייעודי. בזעיר ייעודי שמשדר חדשות לא יהיה דירקטור אחד חיצוני
אלא יהיו שני דירקטורים חיצוניים, באישור המועצה, ואחד מהם יהיה חייב
לתמוך.

איתן כבל (המחנה הציוני):

זה מה ששרן השכל אמרה מהתחלה.

היו"ר יואב קיש:

אפשר להוסיף סעיף.

אתי בנדלר:

הסדר הנכון היה לפרסם עכשיו סדר יום, כי זה החלטה חדשה. אפשר להגיש עליה
רביזיה.

לאה ורון:

הוא רוצה להוסיף סעיף.

שרן השכל (הליכוד):

אני מגישה רביזיה על הסעיף.

לאה ורון:

לא. יהיה סעיף חדש שיאמר: "בנוסף לאמור", ואתם בנוסח תתקנו את זה.

היו"ר יואב קיש:

אני יכול להוציא סדר יום לעוד חצי שעה או שלושת-רבעי שעה, כולם בוועדה
ונעשה את ההצבעה הזאת בשעה 22:45 ואז נוסיף עוד דח"צ. אני מודיע לסדר
ההצבעות, בשעה 22:45 תהיה הצבעה על רביזיה, על פתיחת הסעיף הזה.

אתי בנדלר:

זה רביזיה על החלטה חדשה שהתקבלה.

דב אברמוביץ:

אפשר להשאיר את האופציה של הדירקטור היחיד שכן תהיה לו זכות וטו. אנחנו לא
חוששים מזה.

היו"ר יואב קיש:

איך אעשה עכשיו אופציות? זה לא עובד באופציות.

עודד פורר (ישראל ביתנו):

מה יקרה לכם עם שני דירקטורים? אפשר לחשוב.

דב אברמוביץ:

בפועל זה קשה מאוד לחברה בסדר גודל כזה.

עודד פורר (ישראל ביתנו):

נוסיף עוד דירקטור. לא קרה כלום.

היו"ר יואב קיש:

אני ממשיך.

אתי בנדלר:

אנחנו במינוי של עורך החדשות. עלתה השאלה מה קורה- - -

היו"ר יואב קיש:

אמרנו שיהיו שני דח"צים חיצונים. אנחנו רוצים שלפחות אחד מהם יאשר.

אתי בנדלר:

גם למינוי וגם להפסקת עבודה.

היו"ר יואב קיש:

אחד מן השניים חייב גם להיות בעד המינוי וגם להיות בעד הפיטורים.

אתי בנדלר:

זה לגבי הזעיר הייעודי. ולגבי הזעיר?

היו"ר יואב קיש:

אותו דבר, אבל אחד ממונה על ידי הרשות השנייה.

אתי בנדלר:

למי יש זכות וטו במקרה הזה?

היו"ר יואב קיש:

לא משנה, לאחד משניהם. לעולם לא אתן לאדם אחד זכות וטו על החלטה, זה לא
יהיה, לכן אחד מהם, לא משנה מי משני הדח"צים, שאחד מהם מהרשות השנייה והשני
באישור הרשות השנייה, יוכל.

אתי בנדלר:

אפשר להצביע על סעיפים 8 ו-9.

היו"ר יואב קיש:

סעיפים 8 ו-9 בתוספת השלישית, מי בעד? מי נגד? מי נמנע?

הצבעה

בעד – 5

נגד – אין

נמנעים – אין

סעיפים 8 ו-9 בתוספת השלישית נתקבלו.

היו"ר יואב קיש:

הסעיפים נתקבלו פה אחד.

אתי בנדלר:

בסעיף 10, הפסקה הראשונה, המתחילה במילים "דירקטוריון החברה" ועד "מערך
החדשות", הוקראה ואני מבינה שלא היו הערות. אפשר להצביע על הקטע הזה.

היו"ר יואב קיש:

נמשיך הלאה.

אתי בנדלר:

אפשר כבר לצאת מתוך הנחה, לצורך העניין, ולקרוא בנוסח המעודכן את החלק
השני.

  -----------------------------------------------------------------------
                           "דירקטוריון החברה ימנה את עורך החדשות ומנהל
                           מערך החדשות שיהיה בעל ניסיון בתחום התוכן
                           החדשותי, (להלן – עורך החדשות)"- - -
  -------------- ---- ---- ----------------------------------------------

  -----------------------------------------------------------------------

רעיה עדני:

לא צריך את "מנהל מערך החדשות".

היו"ר יואב קיש:

נכון, זה אותו אחד. זה "עורך החדשות". הפיגורה שלנו זה עורך החדשות.

אתי בנדלר:

  -----------------------------------------------------------------------
                           "דירקטוריון החברה ימנה את עורך החדשות שיהיה
                           בעל ניסיון בתחום התוכן החדשותי, (להלן – עורך
                           החדשות), שיפעל להבטחת עצמאות מערך החדשות
                           ועובדיו, הכפופים לו באופן ישיר, בהפקה ובעריכה
                           של החדשות, מהימנות שידורי החדשות ורמת ההפקה
                           הנאותה שלהם ולשמירת כללי האתיקה לפי חוק הרשות
                           השנייה לטלוויזיה ורדיו, התש"ן–1990 (להלן – חוק
                           הרשות השנייה);"
  -------------- ---- ---- ----------------------------------------------

  -----------------------------------------------------------------------

היו"ר יואב קיש:

יש לי הצעה איך לתקן את ההמשך. ב-(ב), איפה שכתוב "העברת עורך החדשות
מתפקידו", אכתוב: "מינוי והעברת עורך החדשות".

אתי בנדלר:

  -----------------------------------------------------------------------
                           "עורך החדשות יקפיד על כך שבשידורי החדשות לא
                           ישוקפו עמדותיהם של בעל הרישיון, מנהליו, בעלי
                           מניותיו או עובדיו."
  -------------- ---- ---- ----------------------------------------------

  -----------------------------------------------------------------------

זה מה שיש כאן היום ב-(א).

מי בעד (א)? ירים את ידו. מי נגד? מי נמנע?

הצבעה

בעד – פה אחד

סעיף 10(א) בתוספת השלישית, עם התיקונים שהוכנסו בו, נתקבל.

היו"ר יואב קיש:

הסעיף נתקבל פה אחד.

  -----------------------------------------------------------------------
                           "ב. מינוי או העברת עורך החדשות מתפקידו יעשה
                           ברוב של לפחות 75% מחברי הדירקטוריון של החברה,
                           ובהסכמת דח"צ אחד לפחות."
  -------------- ---- ---- ----------------------------------------------

  -----------------------------------------------------------------------

תהילה שוורץ אלטשולר:

אני מבקשת להגיד דבר קטן על סעיף (א).

היו"ר יואב קיש:

הצבענו על זה כבר.

תהילה שוורץ אלטשולר:

אבל חבל, זה יפגע מאוד בערוץ 20.

היו"ר יואב קיש:

איפה הבעיה? לא הבנתי.

תהילה שוורץ אלטשולר:

"עורך החדשות יקפיד על כך שבשידורי החדשות לא ישוקפו עמדותיהם של בעל
הרישיון, מנהליו, בעלי מניותיו או עובדיו." בשביל מה נותנים לערוץ 20 לשדר
חדשות? כדי להביע עמדה אחרת.

אופיר ביתן:

זה גם מופיע בסעיף 46 לחוק.

תהילה שוורץ אלטשולר:

נכון, ולכן הגיע הזמן לשנות גם את סעיף 46.

רועי פולקמן (כולנו):

הכוונה לאג'נדה מסחרית, לא לדעות פוליטיות.

תהילה שוורץ אלטשולר:

זה לא כתוב פה. כתוב "לא ישוקפו עמדותיהם".

רועי פולקמן (כולנו):

ברור שזה לא דעות פוליטיות.

תהילה שוורץ אלטשולר:

איפה זה כתוב פה?

רועי פולקמן (כולנו):

מי אמר מה הדעות הפוליטיות של בעל הרישיון?

תהילה שוורץ אלטשולר:

עצמאות מערך החדשות ועובדיו – היא יכולה להיות פוליטית, יכולה להיות
מסחרית.

רועי פולקמן (כולנו):

הכוונה לאג'נדה מסחרית.

היו"ר יואב קיש:

הכוונה פה היא לנתק את הנושאים המסחריים.

תהילה שוורץ אלטשולר:

האינטרסים המסחריים הם של הבעלים.

שרן השכל (הליכוד):

הם יכולים להציג עמדה. יש לנו אתיקה.

אתי בנדלר:

הנושא שטעון ליבון רציני מאוד ורלוונטי – כפי שנאמר, יש גם את אותו סעיף
בחוק לגבי חברת החדשות – צריך אולי להבהיר באילו נושאים אסור להביע עמדות.
למשל אסור להביע עמדות שיש בהן, לדעתי, נגיעה שתקדם את האינטרסים המסחריים.

היו"ר יואב קיש:

על זה דיברנו, על אינטרסים מסחריים, ברור.

תהילה שוורץ אלטשולר:

הרבה יותר טוב לדבר פה על ניגוד עניינים, לא לעשות שימוש לרעה כדי לפרסם או
להימנע מפרסום.

היו"ר יואב קיש:

לא.

אופיר ביתן:

זה לא רק אינטרס מסחרי.

רועי פולקמן (כולנו):

זה עלה פה גם בדיונים על התאגיד. המובן של "לא ישוקפו" הוא לא שאסור שידברו
על דעות. הכוונה שאם אני עכשיו מגיש חדשות אז לא כל הזמן אדבר על הדעות
הפוליטיות שלי. זה הכוונה של אתיקה עיתונאית.

תהילה שוורץ אלטשולר:

אבל זה לא הסעיף על האתיקה. אני רק אומרת שהסעיף הזה לא מנוסח טוב.

אופיר ביתן:

סעיף 46- - -

רועי פולקמן (כולנו):

מישהו פעם הפריע לערוץ 20 או לערוץ 9?

אופיר ביתן:

קידום דעות פוליטיות של בעלי העניין, קידום אג'נדות אישיות של בעל
העניין- - -

רועי פולקמן (כולנו):

זה ברור. אין טעם לפתוח את זה.

יוליה שמאלוב ברקוביץ:

פותחים פה נושא חדש? למה לעשות את זה?

היו"ר יואב קיש:

תהילה שוורץ אלטשולר, אני מבקש שתעירי את זה כשידונו בחוק ההסדרים שהולך
להגיע.

אתי בנדלר:

שם אולי ננסה לעשות תיקון מקיף בעניין.

היו"ר יואב קיש:

אנחנו מצביעים על סעיף (ב), על המינוי או העברת עורך החדשות מתפקידו, ברוב
של 75% ובהסכמת דח"צ אחד לפחות. מי בעד? מי נגד? מי נמנע?

הצבעה

בעד – פה אחד

סעיף 10(ב) בתוספת השלישית, עם התיקונים שהוכנסו בו, נתקבל.

היו"ר יואב קיש:

הסעיף נתקבל פה אחד.

רועי פולקמן (כולנו):

  -----------------------------------------------------------------------
                           "ג. תקציב מערך החדשות –
  -------------- ---- ---- ----------------------------------------------
                           להבטחתן של עצמאותו של מערך החדשות ועובדיו
                           בהפקה ובעריכה של החדשות, מהימנות שידוריו ורמת
                           ההפקה הנאותה שלהם, ישקיע בעל הרישיון תקציב
                           שנתי נפרד וייעודי בכל שנה להפקה ולעריכה של
                           החדשות;

                           התקציב ישמש את מערך החדשות בלבד;

                           בעל הרישיון יפעל להעברת תקציב החדשות למערך
                           החדשות במועדים שייקבעו מראש;

                           מערך החדשות של בעל הרישיון יהיה עצמאי מבחינה
                           כלכלית, באופן שפעילות מערך החדשות תנוהל,
                           חשבונאית, בנפרד מפעילות שידורי הערוץ האחרים."
  -----------------------------------------------------------------------

רק תיקון שכבר דיברנו עליו, הכוונה הייתה: "בעל הרישיון יפעל להעברת תקציב
החדשות למערך החדשות במועדים ובסכומים שייקבעו מראש".

היו"ר יואב קיש:

מאה אחוז, "במועדים ובסכומים שייקבעו מראש". הכוונה שיהיו גם סכומים.

רועי פולקמן (כולנו):

באישור שנתי, כי אחרת אפשר תוך דקה אחת להשפיע. רק להוסיף את המילה
"ובסכומים". הכוונה היא שזה ייקבע מראש, שזה לא יהיה פרי גחמה של הפעלת
לחץ.

אתי בנדלר:

אני רוצה לשאול: כשמדברים על כך ש"ישקיע בעל הרישיון תקציב שנתי", אני
מניחה שבעת קביעת התקציב קובעים מראש את התקציב של מערך החדשות. מה קורה
במהלך השנה? האם בעל הרישיון יכול להגיד: "אני רוצה לקצץ את התקציב של מערך
החדשות בחצי"?

היו"ר יואב קיש:

אם הדירקטוריון יתמוך.

אתי בנדלר:

אתם מבינים ששוב אנחנו מדברים כאן על חוסר עצמאות של מערך החדשות. אם יש
קיצוץ רוחבי בתקציב- - -

רועי פולקמן (כולנו):

על פי הנוסח שכתוב. לא צריך לגעת בו. זו שאלה טובה. אני חושב שהנוסח אומר
את זה. אם זה מתואם מראש, אז יש אולי פעם ברבעון דיון תקציבי כללי ואז אולי
מתקנים, אין מה לעשות. אי אפשר להגזים עם זה.

היו"ר יואב קיש:

די. "במועדים ובסכומים שייקבעו מראש".

אופיר ביתן:

הרשות לא קשורה. היא לא מאשרת. זה יגיע לדירקטוריון.

היו"ר יואב קיש:

היא לא קשורה. תודה.

אני מעלה להצבעה את סעיף (ג). מי בעד? מי נגד? מי נמנע?

הצבעה

בעד – פה אחד

סעיף 10(ג) בתוספת השלישית, עם התיקונים שהוכנסו בו, נתקבל.

היו"ר יואב קיש:

הסעיף אושר פה אחד עם התיקונים שהוכנסו בו.

אתי בנדלר:

ב-(ד) גם יש שינוי. אנחנו צריכים לעשות כאן את האבחנה בין ערוץ זעיר ייעודי
לבין ערוץ זעיר. לגבי ערוץ זעיר ייעודי- - -

היו"ר יואב קיש:

את שניהם בוחרים באישור המועצה.

אתי בנדלר:

  -----------------------------------------------------------------------
                           "ד. דירקטור חיצוני –
  -------------- ---- ---- ----------------------------------------------
                           בבעל רישיון זעיר ייעודי – האסיפה הכללית תבחר
                           בשני דירקטורים חיצוניים, באישור המועצה, שיהיו
                           חברים בדירקטוריון הערוץ ובוועדת משנה לענייני
                           שידורי חדשות שימנה הדירקטוריון;

                           בבעל רישיון זעיר –"
  -----------------------------------------------------------------------

רעיה עדני:

צריך להכניס פה את הקריטריונים מסעיף 67. זה המקום. גם האסיפה הכללית צריכה
למנות- - -

אתי בנדלר:

יש כאן קודם כול הוראות כלליות של התוספת השלישית. בתוספת השלישית יש כאילו
כפל. למה? כי קודם כול יש הוראות כלליות על התוספת השלישית, ובהמשך יש גם
הוראות בתוספת השלישית שקובעות מה צריך להיכלל בתקנון של בעל הרישיון. לכן
כאילו יש כאן כפל. בעצם חוזרים פעמיים על אותם דברים.

היו"ר יואב קיש:

פה יבוא: "המינוי של המועצה לפי סעיף ...".

רעיה עדני:

כדי שהאישור של המועצה יסתמך גם על הקריטריונים האלה, זה צריך להיות בשתי
הקטגוריות. לפי הקריטריונים שרשומים בסעיף 67.

אתי בנדלר:

רגע, את אומרת כאן משהו חדש.

רועי פולקמן (כולנו):

כבר דיברנו על זה: לפי סעיף 67.

אתי בנדלר:

היא אומרת שגם בדח"צ שהאסיפה הכללית בוחרת צריך לכתוב את זה.

רועי פולקמן (כולנו):

לגבי הדח"צ לפי הקריטריונים מבקשים כשירות וכולי.

היו"ר יואב קיש:

לפי מה שיש למועצת הכבלים והלוויין, זה האישור.

רעיה עדני:

יש לה סמכות היום- - -

אופיר ביתן:

אין לה הגדרה של "דירקטור חיצוני". כרגע בתוספת זה או נושא משרה או בעל
עניין.

רועי פולקמן (כולנו):

אין להם קריטריונים. אז לפי סעיף 67.

היו"ר יואב קיש:

יש להם הגדרה של בחירת דח"צ לחברת חדשות. על פי ההגדרה הזאת הם יבחרו את
הדירקטורים לערוץ הזעיר. לא אפיל עליהם עכשיו את המגבלות האלה לאישור
הדירקטור.

רועי פולקמן (כולנו):

אז איך הם יאשרו?

היו"ר יואב קיש:

לפי מה שנגדיר פה בסעיף.

רועי פולקמן (כולנו):

אין להם הגדרה.

היו"ר יואב קיש:

אז נגדיר פה את ההגדרה.

רועי פולקמן (כולנו):

פה זה רק לעניין עבר פלילי. כל ההגדרה של כשירות, או למשל זיקה עסקית.

שירה גרינברג:

אבל זה לא מגבלות. זה עבירה פלילית, ניגוד עניינים.

היו"ר יואב קיש:

אני לא יודע אילו דברים יש להם.

רועי פולקמן (כולנו):

למה לא לקבוע אותם קריטריונים?

היו"ר יואב קיש:

זה לא אותם דירקטורים.

רועי פולקמן (כולנו):

אתה צודק. הערוץ ימנה, והמועצה תאשר. רק האישור יהיה על פי אותם
קריטריונים: ניגוד עניינים, זיקה לבעל העסק.

היו"ר יואב קיש:

אז תפרט לי את זה פה בסעיף הבא.

רועי פולקמן (כולנו):

זה על פי סעיף 67.

היו"ר יואב קיש:

אני רוצה שתפרט פה ותוסיף מה שאתה רוצה. אני לא מוכן לקבל את מה שכתוב
בסעיף.

רועי פולקמן (כולנו):

אפשר להקריא את זה, בסדר.

מירי נאור אליאס:

אפשר להבין את השינוי? שיניתם את זה לשני דירקטורים בערוץ ייעודי? ומה
בזעיר?

היו"ר יואב קיש:

גם. נשאר בזעיר שני דירקטורים.

מירי נאור אליאס:

בערוץ ייעודי – שניים שהמועצה מאשרת.

היו"ר יואב קיש:

ובערוץ זעיר – אחד המועצה מאשרת, ואחד המועצה ממנה.

מירי נאור אליאס:

זאת אומרת שאנחנו צריכים לפטר אחד, ואז המועצה ממנה.

היו"ר יואב קיש:

בדיוק.

איתן כבל (המחנה הציוני):

זה שלא ילך אתכם, תפטרו אותו... יסתדר לכם...

אתי בנדלר:

אולי הוא יהיה כל כך טוב שהמועצה תמנה אותו.

אנחנו בסעיף (ד), שצריך לעשות לו התאמה לכללים שעליהם דובר קודם ושיאושרו
גם בדיון מחדש.

  -----------------------------------------------------------------------
                           "ועדת המשנה לענייני שידורי חדשות תקיים ישיבה
                           אחת לפחות בכל רבעון ותנהל פרוטוקולים של
                           דיוניה;
  -------------- ---- ---- ----------------------------------------------
                           לעניין סעיף זה –

                           "בעל עניין" – כהגדרתו בחוק הרשות השנייה;

                           "דירקטור חיצוני/בלתי תלוי" – "
  -----------------------------------------------------------------------

כאן השאלה.

היו"ר יואב קיש:

עכשיו נשמע את ההנחיות. מדובר בדירקטור שאותו הערוץ הזעיר או הזעיר ייעודי
ממנה. הוא צריך למנות לפי המגבלות שנקרא פה עכשיו ואלה יהיו התנאים שעל
פיהם המועצה תקבע את האישור שלו.

אתי בנדלר:

שצריכים להתקיים בו.

היו"ר יואב קיש:

אם לא יתקיימו אז הם לא יאשרו, ואז יצטרכו להביא אדם אחר.

רועי פולקמן (כולנו):

הם צריכים על פי זה לבחור אם לאשר אותו.

היו"ר יואב קיש:

זה הדירקטור שהם כערוצים, או זעירים או זעירים ייעודיים, ממנים, ואלה
הקריטריונים שלפיהם הם ממנים, וגם המועצה בוחנת ומאשרת לפי הקריטריונים
האלה.

שרן השכל (הליכוד):

אבל הוספנו את זה בסעיף 63, (א), (ב), (ג), (ד), (ה).

רועי פולקמן (כולנו):

יואב קיש ביקש שנפרט את זה.

שרן השכל (הליכוד):

אבל פירטנו את זה, הכנסנו את זה.

היו"ר יואב קיש:

לא הכנסנו עדיין. אמרתי שנדבר על זה כאשר נגיע לפה, והגענו לפה. ביקשתי,
מכיוון שאני לא יודע מה כתוב בסעיף, שיקריאו את הסעיף. נשמע ונחליט לפי מה
שנקרא.

קודם כול, אני מקבל את כל מה שכתוב בסעיף עצמו. אם יש דברים שאתם רוצים
להוסיף – עכשיו נחשוב עליהם. תקראו בבקשה את הסעיף.

אתי בנדלר:

"מי שהורשע בעבירה שלדעת"- - -

היו"ר יואב קיש:

מה שכתוב בנוסח.

אתי בנדלר:

תגידו אתם מה אתם רוצים.

היו"ר יואב קיש:

קודם כול, הנוסח הקיים יישאר. נא לקרוא אותו. אם אין בו בעיות, אאשר אותו.

שירה גרינברג:

אני מקריאה את מה שמעבר לזה.

היו"ר יואב קיש:

תתחילי בהקראה של מה שכתוב כדי שגם זה יהיה בפרוטוקול.

שירה גרינברג:

"לא ימונה כדירקטור מטעם הרשות מי שמתקיים בו אחד מאלה".

היו"ר יואב קיש:

לא, זה לא קשור לרשות.

שירה גרינברג:

"לא יאושר".

אלידור בליטנר:

אני מבקשת לומר משפט מקדים. אנחנו חושבים- - -

לאה ורון:

בעמוד 10 בנוסח יש את ההגדרה "דירקטור חיצוני/בלתי תלוי" עם מה שאמור בה.
נציגוֹת הממשלה מציעות עכשיו להוסיף על האמור. מאין אתן מציעות להוסיף?

אלידור בליטנר:

אנחנו מציעים שאותם תנאים שיש לצורך מינוי דירקטור בידי הרשות, גם במודל של
הדירקטור---

היו"ר יואב קיש:

מכיוון שלא שמענו מה התנאים, לא מעניין אותי מה כתוב שם. מעניין אותי מה
אני מאשר ומה כתוב פה. אני קורא מה מאושר מבחינתי, ואז תבקשו מה אתם רוצים
להוסיף. כך זה הולך לעבוד.

  ------------------------------------------------------------------------
                          ""דירקטור חיצוני/בלתי תלוי" –"
  ------------- ---- ---- ------------------------------------------------

  ------------------------------------------------------------------------

אתי בנדלר:

זה או "חיצוני" או "בלתי תלוי". התלבטנו איך לקרוא לו, אם דח"צ או דירקטור
בלתי תלוי.

היו"ר יואב קיש:

מה המשמעות של השם?

אלידור בליטנר:

נכון יותר לקרוא לו "בלתי תלוי" ולא "חיצוני". דירקטור חיצוני – יש לו גם
עניין של דרך המינוי, שנדרש לפי חוק החברות רוב מהמיעוט.

היו"ר יואב קיש:

אז "דירקטור בלתי תלוי".

אתי בנדלר:

אז בכל מקום נשנה את זה ל"דירקטור בלתי תלוי" כשאנחנו מדברים על המינוי של
החברה.

היו"ר יואב קיש:

נכון.

  -----------------------------------------------------------------------
                           ""דירקטור בלתי תלוי" – דירקטור שאינו בעל עניין
                           בחברה, נושא משרה בה או נושא משרה בבעל עניין
                           בחברה, ואינו בן משפחה של בעל עניין או של נושא
                           משרה כאמור, שתבחר האסיפה הכללית ותאשר מועצת
                           הרשות השנייה לטלוויזיה ורדיו, לפי כללים אלו:"
  -------------- ---- ---- ----------------------------------------------

  -----------------------------------------------------------------------

הוספתי: "לפי כללים אלו", ועכשיו אם יש עוד סייגים, בבקשה תאמרו.

שירה גרינברג:

"מי שמתקיים בו אחד מן הסייגים המנויים בסעיף 9(א)".

היו"ר יואב קיש:

לא הבנת אותי. לא מעניין אותי איזה סעיף. מהות בלבד. שלא ישתמע לפרוטוקול
כאילו ניסחנו איזה סעיף מיותר.

רועי פולקמן (כולנו):

תקראי רק את הסעיפים, את המהות.

רעיה עדני:

אני קוראת מסעיף 9: "חבר כנסת או חבר בהנהלה פעילה של מפלגה, מי שהוא עובד
המדינה, מי שהוא עובד הרשות השנייה או עובד של מורשה לשידורים.

היו"ר יואב קיש:

תקראי לאט-לאט. כמה סעיפים יש שם?

רעיה עדני:

שבעה.

אתי בנדלר:

יש עוד.

עודד פורר (ישראל ביתנו):

מה זה "הנהלה פעילה של מפלגה"?

היו"ר יואב קיש:

אני מוריד את זה. זה לא יהיה. לתפיסתי, הסעיף הזה מספיק. מה שלא לגמרי בלב
הקונצנזוס אני לא מכניס. "חבר כנסת" אני מוכן.

אתי בנדלר:

"חבר כנסת" לא צריך לכתוב.

שירה גרינברג:

"מי שהוא עובד המדינה", "מי שהוא עובד הרשות המפקחת", או "עובד של מורשה
לשידורים".

אתי בנדלר:

עובד של בעל רישיון לשידורים. הוא יהיה עובד של ערוץ 10 ודירקטור- - -

רועי פולקמן (כולנו):

ודירקטור חיצוני בלתי תלוי בערוץ 20. זה לא הגיוני.

שירה גרינברג:

"או בעל עניין בתאגיד שהוא מורשה לשידורים." "מי שאינו אזרח ישראלי".

היו"ר יואב קיש:

לא. זה יורד. אה, זה הדח"צ. בסדר.

שירה גרינברג:

"מי שהורשע בעבירה שלדעת היועץ המשפטי לממשלה יש עמה קלון."

היו"ר יואב קיש:

ואם עברו 7 שנים מאז הקלון, מותר לו?

קריאה:

אז אין קלון.

עודד פורר (ישראל ביתנו):

הפרקטיקה לגבי קלון היא שמי שקובע אם יש קלון או אין קלון זה בית המשפט. זה
ברור, על זה אין שאלה.

היו"ר יואב קיש:

יש יותר מדי סעיפים. זה לא הכיוון שאני רוצה. אני מבקש שתעברי מהתחלה,
סעיף-סעיף, נצביע על כל סעיף בנפרד. כך יהיה. תקראי את הסעיף הראשון שאת
רוצה ואנחנו נצביע.

שירה גרינברג:

אלה סעיפים סטנדרטיים.

היו"ר יואב קיש:

קלון על פי קביעה של היועץ המשפטי לממשלה – זה סטנדרטי?

רועי פולקמן (כולנו):

כן. יואב קיש, חבל להיכנס לזה.

אתי בנדלר:

מי שלדעת הרשות, בשינויים המחויבים- - -

רועי פולקמן (כולנו):

זה גם לא מפריע לערוצים. זה סטנדרט.

שירה גרינברג:

"מי שהוא פושט רגל." "מי שקשור במישרין או בעקיפין, בעצמו או על ידי קרובו,
סוכנו, שותפו בחוזה או בעסקה עם הרשות או עם מורשה לשידורים או מי שהוא בעל
עניין בתאגיד, לרבות שותפות, הקשור כאמור."

היו"ר יואב קיש:

זה יכול להיות חצי עולם. זה לא, עם זה אני לא מתעסק. הלאה.

שירה גרינברג:

"מי שהוא חבר המועצה." "מי שיש לו זיקה אישית, כלכלית או אחרת, לרבות
כעובד, למורשה לשידורים, למי שהוא בעל עניין בתאגיד."

היו"ר יואב קיש:

לא. הלאה. זה קיים פה. די עם הזיקה האישית. חבר'ה, מספיק.

רועי פולקמן (כולנו):

זיקה – עובד באחת החברות.

היו"ר יואב קיש:

דיברנו על זה עשר פעמים. הוא לא יכול לעבוד בחברת שידור, לא ברישיון, לא
בזה. די.

רועי פולקמן (כולנו):

הוא דח"צ והוא עובד בחברה תחת בעלים של תאגיד עסקי.

היו"ר יואב קיש:

לא. תמשיכי.

שירה גרינברג:

"זיקה" זה חשוב מאוד. "מי שעיסוקיו האחרים עלולים ליצור ניגוד עניינים עם
תפקידו כדירקטור בחברת החדשות." "הדירקטורים שתאשר המועצה לפי סעיף זה יהיו
נציגי ציבור שמתקיימים בהם לפחות תנאי הכשירות לכהונת יושב-ראש דירקטוריון
של חברה ממשלתית."

היו"ר יואב קיש:

לא. מספיק, הפסקתי.

קריאה:

לא ימצאו כאלה בסוף.

נחשון אקסלרד:

אפשר להגיד שלא כדאי שנשדר חדשות, וזהו.

שירה גרינברג:

יש רק עוד שני דברים. "דירקטור מטעם הרשות יתמנה לתקופה של שלוש שנים,
וניתן למנותו מחדש."

היו"ר יואב קיש:

בסדר, זה הגיוני.

שירה גרינברג:

"דירקטור מטעם הרשות יחדל לכהן לפני תום תקופת כהונתו בהתקיים אחד מאלה:
(1) התפטר בהודעה בכתב למועצה; (2) הורשע בעבירה שלדעת היועץ המשפטי לממשלה
יש עמה קלון; (3) נתקיים בו סייג מן הסייגים למינוי אדם כדירקטור מטעם
הרשות; (4) נבצר ממנו דרך קבע למלא את תפקידו והמועצה העבירה אותו מכהונתו
בהודעה בכתב."

היו"ר יואב קיש:

פסקה (3) לא מקובלת עליי כי אני לא מתעסק עכשיו עם הרשות.

זיו גלעדי:

זה מי שנהיה פושט רגל, למשל, במהלך התקופה.

היו"ר יואב קיש:

אבל לא מטעם הרשות. אני לא מוכן לזה, די.

רעיה עדני:

זה סעיף שאומר איך אפשר לפטר מישהו שכן מונה על ידי הרשות אם במהלך כהונתו
מתקיים בו סייג.

היו"ר יואב קיש:

בסדר, אבל לא מטעם הרשות.

רועי פולקמן (כולנו):

לא "הרשות" אלא "המועצה".

היו"ר יואב קיש:

"לפי סעיף זה."

אלידור בליטנר:

אגיד רק שבכל ענייני הקלון כמובן לחברה פרטית אין גישה למרשם הפלילי לבדוק
את זה, את זה הרגולטור בודק עם היועץ המשפטי לממשלה. חשוב להבהיר את זה.

היו"ר יואב קיש:

עכשיו אני מבקש לקרוא שוב את הסעיפים שאישרתי ואנחנו נצביע עליהם אחד-אחד
כדי שלא תהיה טעות. אנחנו מדברים על דירקטור בלתי תלוי.

רעיה עדני:

חבר כנסת. חבר הנהלה פעילה- - -

היו"ר יואב קיש:

לזה לא הסכמנו.

לגבי חבר כנסת, מי בעד? על כל סעיף שאנחנו מוסיפים עכשיו לנוסח אני מצביע.

עודד פורר (ישראל ביתנו):

הוא לא יכול להיות חבר כנסת כי יש דברים אחרים שמונעים ממנו.

שרן השכל (הליכוד):

חברי כנסת ופעילים פוליטיים לא יכולים להיות- - -

היו"ר יואב קיש:

אלה שני סעיפים נפרדים. את "חבר הכנסת" אישרתי. את הסעיף השני לא אישרתי.
אעשה סדר וכך נסיים את ההצבעה המגוחכת הזאת בסעיף המגוחך הזה.

רועי פולקמן (כולנו):

לא היינו צריכים ללכת סעיף-סעיף.

היו"ר יואב קיש:

רועי פולקמן, הלכתי בגללך לזה, רק בגללך. נצביע, וכל מה שנאשר בהצבה – אתם
תקראו את הסעיף. אל תקראו את מה שאמרתי שלא. מה שנאשר בהצבעה ייכנס להגדרה
"דירקטור בלתי תלוי".

רעיה עדני:

"חבר כנסת."

היו"ר יואב קיש:

מי בעד? מי נגד מי נמנע?

הצבעה

בעד – פה אחד

בהגדרה "דירקטור בלתי תלוי" בסעיף 10(ד) לתוספת השלישית, בין הכללים לאישור
מועצת הרשות השנייה, ההצעה שיופיע: "פרט למי שמתקיים בו אחד מן הסייגים:
חבר כנסת" נתקבלה.

היו"ר יואב קיש:

התקבל פה אחד.

רעיה עדני:

"חבר שהוא עובד מדינה".

היו"ר יואב קיש:

מי בעד? מי נגד? מי נמנע?

הצבעה

בעד – פה אחד

בהגדרה "דירקטור בלתי תלוי" בסעיף 10(ד) לתוספת השלישית, ההצעה שיופיע:
"פרט למי שמתקיים בו אחד מן הסייגים: חבר שהוא עובד המדינה" נתקבלה.

היו"ר יואב קיש:

התקבל פה אחד.

רעיה עדני:

"מי שהוא עובד הרשות או עובד של מורשה לשידורים או בעל עניין בתאגיד שהוא
מורשה לשידורים."

היו"ר יואב קיש:

מי בעד? מי נגד? מי נמנע?

הצבעה

בעד – פה אחד

בהגדרה "דירקטור בלתי תלוי" בסעיף 10(ד) לתוספת השלישית, ההצעה שיופיע:
"פרט למי שמתקיים בו אחד מן הסייגים: מי שהוא עובד הרשות או עובד של מורשה
לשידורים או בעל עניין בתאגיד שהוא מורשה לשידורים" נתקבלה.

היו"ר יואב קיש:

התקבל פה אחד.

שירה גרינברג:

"מי שאינו אזרח ישראלי."

היו"ר יואב קיש:

מי בעד? מי נגד? מי נמנע?

הצבעה

בעד – פה אחד

בהגדרה "דירקטור בלתי תלוי" בסעיף 10(ד) לתוספת השלישית, ההצעה שיופיע:
"פרט למי שמתקיים בו אחד מן הסייגים: מי שאינו אזרח ישראלי" נתקבלה.

היו"ר יואב קיש:

התקבל פה אחד.

שירה גרינברג:

"מי שהורשע בעבירה שלדעת היועץ המשפטי לממשלה יש עמה קלון."

היו"ר יואב קיש:

מי בעד? מי נגד? מי נמנע?

הצבעה

בעד – פה אחד

בהגדרה "דירקטור בלתי תלוי" בסעיף 10(ד) לתוספת השלישית, ההצעה שיופיע:
"פרט למי שמתקיים בו אחד מן הסייגים: מי שהורשע בעבירה שלדעת היועץ המשפטי
לממשלה יש עמה קלון" נתקבלה.

היו"ר יואב קיש:

התקבל פה אחד.

שירה גרינברג:

"מי שהוא פושט רגל."

היו"ר יואב קיש:

מי בעד? מי נגד? מי נמנע?

הצבעה

בעד – פה אחד

בהגדרה "דירקטור בלתי תלוי" בסעיף 10(ד) לתוספת השלישית, ההצעה שיופיע:
"פרט למי שמתקיים בו אחד מן הסייגים: מי שהוא פושט רגל" נתקבלה.

היו"ר יואב קיש:

התקבל פה אחד.

אלידור בליטנר:

את 7 לא אישרת, אדוני. זה בעצם מי שקשור בעסקה.

היו"ר יואב קיש:

לא אישרתי. תמשיכי.

אופיר ביתן:

לגבי זיקה אישית, זה גם בהגדרות.

רועי פולקמן (כולנו):

"זיקה אישית" אמרנו. זה must, זה חשוב.

היו"ר יואב קיש:

אעלה את זה להצבעה. מי בעד "זיקה אישית"? מי נגד? מי נמנע?

הצבעה

בעד – 2

נגד – 4

נמנעים – אין

בהגדרה "דירקטור בלתי תלוי" בסעיף 10(ד) לתוספת השלישית, ההצעה שיופיע:
"פרט למי שמתקיים בו אחד מן הסייגים: בעל זיקה אישית" לא נתקבלה.

היו"ר יואב קיש:

ההצעה לא נתקבלה.

אלידור בליטנר:

אח, למשל.

היו"ר יואב קיש:

את זה אמרנו כבר בסעיף. את ראית אותו, הקראתי: "אינו בן משפחה של בעל עניין
או של נושא משרה".

רעיה עדני:

"מי שהוא חבר מועצה."

היו"ר יואב קיש:

מי בעד? מי נגד? מי נמנע?

הצבעה

בעד – פה אחד

בהגדרה "דירקטור בלתי תלוי" בסעיף 10(ד) לתוספת השלישית, ההצעה שיופיע:
"פרט למי שמתקיים בו אחד מן הסייגים: מי שהוא חבר מועצת הרשות השנייה"
נתקבלה.

היו"ר יואב קיש:

התקבל פה אחד.

רעיה עדני:

"מי שעיסוקיו האחרים עלולים ליצור ניגוד עניינים עם תפקידו כדירקטור."

היו"ר יואב קיש:

זה יכול להיות אלף ואחד דברים.

רועי פולקמן (כולנו):

זה ענייני. מה זאת אומרת, אם הוא קשור בעסקים.

היו"ר יואב קיש:

מי בעד? מי נגד? מי נמנע?

הצבעה

בעד – פה אחד

בהגדרה "דירקטור בלתי תלוי" בסעיף 10(ד) לתוספת השלישית, ההצעה שיופיע:
"פרט למי שמתקיים בו אחד מן הסייגים: מי שעיסוקיו האחרים עלולים ליצור
ניגוד עניינים עם תפקידו כדירקטור" נתקבלה.

היו"ר יואב קיש:

התקבל פה אחד.

שירה גרינברג:

"דירקטור מטעם הרשות יתמנה לתקופה של שלוש שנים וניתן למנותו מחדש".

היו"ר יואב קיש:

מי בעד? מי נגד? מי נמנע?

הצבעה

בעד – פה אחד

בהגדרה "דירקטור בלתי תלוי" בסעיף 10(ד) לתוספת השלישית, ההצעה שיופיע:
"דירקטור מטעם הרשות יתמנה לתקופה של שלוש שנים וניתן למנותו מחדש" נתקבלה.

היו"ר יואב קיש:

התקבל פה אחד.

רועי פולקמן (כולנו):

אני ביקשתי שיהיה סעיף בעניין "זיקה". לגבי "ניגוד עניינים" הצבענו וזה
אושר.

אלידור בליטנר:

אם אני מפרסמת בערוץ הזה.

רועי פולקמן (כולנו):

אם אני מפרסם, יש לי זיקה אישית. זה יכול להיות ניגוד עניינים? לא.

היו"ר יואב קיש:

מספיק, די.

רועי פולקמן (כולנו):

כאשר אני מפרסם, יש לי אינטרס עסקי עם בעל הערוץ.

היו"ר יואב קיש:

תגיש הסתייגות.

רועי פולקמן (כולנו):

אני רושם הסתייגות בעניין "הזיקה".

קריאה:

למה הוא נמצא בניגוד עניינים?

רועי פולקמן (כולנו):

מה זאת אומרת? אני דירקטור חיצוני כאשר יש לי אינטרס עסקי.

היו"ר יואב קיש:

לזה אני לא מסכים.

שירה גרינברג:

כל המטרה היא הפרדה בין אינטרסים מסחריים לאינטרסים חדשותיים.

היו"ר יואב קיש:

סליחה, אני לא מנהל ויכוח. אף אחד לא שואל שאלות, אין יותר, רק הצבעות.

רעיה עדני:

"דירקטור בלתי תלוי יחדל לכהן לפני תום תקופת כהונתו בהתקיים אחד מאלה:"

אופיר ביתן:

(ה) בהצבעה קודמת מאושר רק לדירקטור מטעם הרשות? לא לדירקטור חיצוני שאושר?

היו"ר יואב קיש:

כל מקום שבו יש "רשות", הכוונה ל"דירקטור בלתי תלוי, כהגדרתו בתוספת
השלישית".

רעיה עדני:

"דירקטור בלתי תלוי יחדל לכהן לפני תום תקופת כהונתו בהתקיים אחד מאלה: (1)
התפטר בהודעה בכתב למועצה; (2) הורשע בעבירה שלדעת היועץ המשפטי לממשלה יש
עמה קלון; (3) נתקיים בו סייג מן הסייגים למינוי אדם כדירקטור לפי סעיף זה;
(4) נבצר ממנו דרך קבע למלא את תפקידו והמועצה העבירה אותו מכהונתו בהודעה
בכתב."

היו"ר יואב קיש:

מי בעד? מי נגד? מי נמנע?

הצבעה

בעד – פה אחד

בהגדרה "דירקטור בלתי תלוי" בסעיף 10(ד) לתוספת השלישית, ההצעה שיופיע סעיף
בעניין חדילת כהונתו של דירקטור בלתי תלוי לפני תום תקופת כהונתו, כפי
שקראה רעיה עדני, נתקבלה.

היו"ר יואב קיש:

התקבל פה אחד.

נחשון אקסלרד:

יש לי שאלה: האם מדובר כאן רק על הדירקטור שהמועצה מינתה?

היו"ר יואב קיש:

אלה הכללים שלפיהם אתם צריכים למנות דירקטור והמועצה מאשרת אותו.

נחשון אקסלרד:

אם זה דירקטור שאני ממנה, אני גם יכול לפטר אותו ולמנות אחר תחתיו.

אופיר ביתן:

הכוונה לדירקטור בלתי תלוי.

נחשון אקסלרד:

דירקטור בלתי תלוי שאני ממנה, הוא לא יסיים את תפקידו רק באחד מאלה. גם לי
יש זכות לפטר אותו ולמנות מישהו אחר תחתיו.

היו"ר יואב קיש:

לא, אין לך זכות.

נחשון אקסלרד:

למה לא?

היו"ר יואב קיש:

זה הרעיון של דירקטור בלתי תלוי.

מירי נאור אליאס:

25% זה- - -

היו"ר יואב קיש:

זה כל הרעיון בדירקטור בלתי תלוי.

אתי בנדלר:

זה צריך להיות "האסיפה הכללית באישור המועצה".

רועי פולקמן (כולנו):

אתה לא ממנה. אתה ממליץ, או ממנה ומאשר. אתה לא מבין את המשמעות של זה, זה
בדיחה. אתה לא מרוצה- - -

היו"ר יואב קיש:

אתה לא רוצה דירקטור בלתי תלוי. אנחנו מחייבים אותך בדירקטור בלתי תלוי.
זהו. נגמר.

רועי פולקמן (כולנו):

ברגע שהוא אומר משהו נגד בעל המניות – תפטר אותו למחרת.

היו"ר יואב קיש:

הערה להבהרה, שינוי נוסח להבהרה. בסעיף האחרון כתוב: "נבצר ממנו דרך קבע
למלא את תפקידו", ואז השאלה מה קורה. פה, בגלל שזה הרשות, כתוב ש"המועצה
העבירה אותו מכהונתו בהודעה בכתב". מכיוון שאנחנו לא רוצים סיטואציה
שהמועצה עושה את זה, הכוונה היא שהאסיפה הכללית הודיעה והמועצה אישרה את זה
והעבירה אותו מכהונתו.

רועי פולקמן (כולנו):

בסדר.

אתי בנדלר:

אני רוצה להדגיש או לוודא שכל מה שאושר עכשיו הוא רק לגבי הדירקטור הבלתי
תלוי שהאסיפה הכללית של בעל הרישיון בוחרת באישור המועצה. לגבי נציג הציבור
שהמועצה תמנה בערוץ זעיר חלים הכללים שיש היום לפי החוק.

היו"ר יואב קיש:

נכון.

נחשון אקסלרד:

צריך רק לפתור את התפר שבו ערוץ זעיר ייעודי עובר להיות זעיר ואז הוא צריך
לפטר אחד מן הדירקטורים.

היו"ר יואב קיש:

לא צריך לפתור. אמרנו את זה.

נחשון אקסלרד:

איך אני מפטר אותו?

היו"ר יואב קיש:

אני מוסיף כאן את סעיף 5, על ביטול תפקידו של דירקטור בלתי תלוי.

אתי בנדלר:

נכניס את זה לחוק שלנו.

היו"ר יואב קיש:

יהיה כתוב: "במידה וערוץ זעיר ייעודי הפך להיות ערוץ זעיר, האסיפה הכללית
של בעל הרישיון יכולה לפטר את אחד הדירקטורים הבלתי תלויים, וכנגד זה ימונה
דירקטור מטעם הרשות השנייה". זה הסעיף, נפלנו "בול" על הסעיף.

מי בעד סעיף 5, שמדבר על הפיטורים של דירקטור בלתי תלוי ומינוי של דירקטור
מטעם הרשות השנייה? מי נגד? מי נמנע?

הצבעה

בעד – פה אחד

בהגדרה "דירקטור בלתי תלוי" בסעיף 10(ד) לתוספת השלישית, ההצעה שיופיע סעיף
בעניין פיטורי דירקטור בלתי תלוי ומינוי של דירקטור מטעם הרשות השנייה,
נתקבלה.

היו"ר יואב קיש:

ההצעה התקבלה פה אחד.

אתי בנדלר:

צריך להיות ברור שהפיטורים ייכנסו לתוקף רק עם מינוי הדירקטור מטעם הרשות
השנייה.

היו"ר יואב קיש:

פיטורים של אחד ומינוי של השני.

אלידור בליטנר:

יש משהו חשוב מאוד שפספסנו. באותו סעיף שמדבר על תנאי כשירות של יושב-ראש
דירקטוריון לפי חוק החברות הממשלתיות, אחד מן הסעיפים הללו הוא גם איסור על
זיקה אישית, עסקית או פוליטית לשר משרי הממשלה. כלומר, איסור זיקה פוליטית
למי שמתמנה כדירקטור באותה חברה שמשדרת גם חדשות. זה קיים היום בחוק החברות
הממשלתיות.

היו"ר יואב קיש:

אני לא מתעסק עם זה עכשיו.

רועי פולקמן (כולנו):

זה דבר בסיסי.

היו"ר יואב קיש:

תתחיל עכשיו לבחון זיקה פוליטית לשר?

רועי פולקמן (כולנו):

זה נמצא בכל חברה ממשלתית היום.

היו"ר יואב קיש:

אני עוסק במינוי דירקטור בלתי תלוי לערוץ זעיר ייעודי למשך 5 שנים. אני לא
מכניס את זה. הלאה. ממשיכים.

סעיף 18.

רועי פולקמן (כולנו):

אני רוצה להבהיר שאגיש את זה כהסתייגות. זיקה פוליטית מכל סוג. גם בסעיף
הקודם. חס וחלילה שבחברת חדשות הדח"צ במערך החדשות יהיה איש עם זיקה
פוליטית לשר.

היו"ר יואב קיש:

מי יקבע זיקה פוליטית?

רועי פולקמן (כולנו):

יש לו מערך- - -

שירה גרינברג:

יש כללים ברורים לזיקה פוליטית.

רועי פולקמן (כולנו):

זה הבסיס. אני יודע שזה מאוחר.

היו"ר יואב קיש:

אין לי בעיה לקבל את זה. יכול להיות שאתה צודק. כרגע אני לא רוצה להתייחס
לזה.

לאה ורון:

"איסור זיקה אישית או פוליטית לשר."

עודד פורר (ישראל ביתנו):

מה קורה במצב שבו הוא מתמנה בלי זיקה פוליטית ואחרי כן יוצר זיקה פוליטית
עם השר?

אלידור בליטנר:

אחת העילות להפסקת כהונתו היא אי התקיימות של התנאים שהוגדרו. לכן אם נוצרת
לו זיקה פוליטית – אני לא יודעת איך נוצרת- - -

עודד פורר (ישראל ביתנו):

היו בחירות ואז נתמנה שר שהוא חבר שלו.

אלידור בליטנר:

אז נוצר סייג מן הסייגים והוא צריך להתפטר.

קריאה:

צריך להפסיק את כהונתו.

היו"ר יואב קיש:

אני ממשיך הלאה. לא על כל השאלות נענה היום.

אתי בנדלר:

של מי ההסתייגות האחרונה? של רועי פולקמן.

איילת נחמיאס ורבין (המחנה הציוני):

אני מסתייגת גם.

היו"ר יואב קיש:

נרשמה הסתייגות של רועי פולקמן ושל איילת נחמיאס ורבין בנושא זיקה פוליטית
לשר.

לדעתי סיימנו את התוספת השלישית. סיימנו לדון בסעיף 10(ד) בתוספת השלישית,
שכולל את ההגדרות של הדירקטורים.

אתי בנדלר:

הפנו את תשומת לבי לכך שלא הוקראה ההגדרה "נושא משרה".

  ------------------------------------------------------------------------
                          ""נושא משרה" – כהגדרתו בחוק החברות,
                          התשנ"ט–1999."
  ------------- ---- ---- ------------------------------------------------

  ------------------------------------------------------------------------

היו"ר יואב קיש:

מי בעד סעיף 10(ד)? ירים את ידו. מי נגד? מי נמנע?

הצבעה

בעד – פה אחד

סעיף 10(ד) בתוספת השלישית נתקבל.

היו"ר יואב קיש:

הסעיף נתקבל פה אחד.

סיימנו את החדשות, לפחות לגבי התוספת השלישית.

עכשיו נחזור לרביזיות, שאולי אפשר יהיה לסכם אותן. אנחנו חוזרים לנוסח. אני
מקווה שבעוד שעה ורבע נסיים. אני כבר אומר לכם, אני לא נוגע ב"בידים", זה
לא יידון היום. הגעתם להסכמות – תעשו את זה בוועדת הכלכלה בראשות איתן כבל
בחוק ההסדרים. אי אפשר, יש לי שעה ורבע לסיים את הצעת החוק.

רועי פולקמן (כולנו):

זה לא קשור לנושא, ברור שה"בידים" לא קשורים.

קריאה:

זה לא בסדר.

היו"ר יואב קיש:

אז זה לא בסדר. אני רוצה לסיים את הצעת החוק היום.

קריאה:

אפשר פשוט להצביע על זה.

רועי פולקמן (כולנו):

זה יהיה בחוק ההסדרים.

אתי בנדלר:

אמרתי הבוקר לאיתן כבל, אני הולכת לטעון שיש כאן דבר מהותי.

רועי פולקמן (כולנו):

זה נושא חדש. אני גם אטען טענת נושא חדש אם זה יעלה.

אתי בנדלר:

זה נושא חדש, ומבחינתי תתקפו את זה. פשוט יש גבול לכמה אפשר לדחוס בהצעת
חוק.

רועי פולקמן (כולנו):

זה לא המקום לדון בזה.

היו"ר יואב קיש:

אני מצטער שאמרתי משהו שהסעיר אנשים.

רועי פולקמן (כולנו):

יש חוק שנדון עכשיו בחוק ההסדרים בוועדת הכלכלה. בטח זה קשור.

קריאות:

לא.

רועי פולקמן (כולנו):

זה קשור לחוק ההסדרים באותה מידה שזה קשור לכאן.

היו"ר יואב קיש:

הבא שידבר ייצא החוצה. אני רוצה להסביר לכם, אני הולך להגיד את זה בדיוק
דקה וחצי ואני לא הולך לדון בזה יותר. קיבלתי אתמול אמירה שיש סיכום בנושא
ה-bid עם הכבלים והלוויין.

שירלי שיף:

יש סיכום.

היו"ר יואב קיש:

ויש את מועצת הכבלים והלוויין, שמעתי גם אותם. ואז שמעתי גם שיש בעיות עם
ערוצי ילדים שהתלוננו ורצו לבוא לפה. דרך אגב, הם פה?

איתן כבל (המחנה הציוני):

ילדים בשעה כזאת כבר הולכים לישון...

היו"ר יואב קיש:

ושמעתי שיש בעיות עם ההפקה המקומית ועם הדרישה מן היוצרים. ושמעתי בנוסח,
לקינוח, מן היועצת המשפטית שלי, שטוענת שזה נושא חדש ולא דנו בו.

אתי בנדלר:

מתחנו את הגדרת נושא חדש עד הגבולות הכי רחבים שאני מכירה. כאן אנחנו כבר
עוברים את הגבול.

עודד פורר (ישראל ביתנו):

הצלחנו להגדיר את הנושא החדש מחדש...

אתי בנדלר:

ממש כך. אבל יש גבול גם לעניין הזה.

היו"ר יואב קיש:

יש דבר אחד שמתחנו יותר, וזה הקול שלי. לא נתעסק היום ב"בידים".

שירלי שיף:

בכל זאת אנחנו רוצים להגיד משהו לפרוטוקול.

היו"ר יואב קיש:

היחידה שתתייחס היא שירלי שיף. אני רוצה לסיים היום. אני מציע לך ללכת לחוק
ההסדרים.

שירלי שיף:

בכל זאת אני רוצה להגיד משהו לפרוטוקול. זה לא כל כך מדויק, כי כן הגיעו
להסכמות "הוט" ו"יס" והחברות המסחריות, ועמדת מועצת הכבלים והלוויין היא
עמדת יושבת-הראש בלבד. אנחנו בהתכתבות אין-סופית.

יפעת בן חי שגב:

אני מבקשת להגיב על זה.

שירלי שיף:

אני רוצה רק להשלים את המשפט. לאחר שיחות אין-סופיות עם חברי מועצת הכבלים
והלוויין, הם אינם מודעים והם מוחים על ההתנהלות של קבלת ההחלטות שלא
במועצה.

היו"ר יואב קיש:

לא, לא. יפעת בן חי שגב, את לא צריכה לדבר. אני אייצג אותך.

יפעת בן חי שגב:

לא, אתה לא תייצג אותי. יש יועץ משפטי למועצה והוא יגיב. אני מבקשת שהיועץ
המשפטי של המועצה יגיב.

היו"ר יואב קיש:

אתן לו. אבל אני רוצה להגיד לפני כן משהו. את זה אני אומר לך, שירלי שיף.
אני חושב שזה לא היה ראוי, אני אומר לך בכנות. הייתה לי שיחה אישית עם יפעת
בן חי שגב והיא אמרה לי את דעתה המקצועית בלבד ולא שום דבר מעבר לכך.

שירלי שיף:

אני מכבדת את דעתה של יפעת בן חי שגב, דעה מקצועית, ובתנאי שזה לאחר
היוועצות עם חברי מועצת הכבלים והלוויין. יפעת בן חי שגב לא מנהלת חברה
פרטית.

היו"ר יואב קיש:

שירלי שיף, זה לא ראוי. אני עוצר אותך מלדבר. אוציא אותך החוצה.

שירלי שיף:

יפעת בן חי שגב מקבלת החלטות – בהיוועצויות אנחנו נרכין ראש. היא לא יכולה
לקבל החלטות לבד.

(בהמשך רשם אור שושני.)

היו"ר יואב קיש:

אז אני אומר לפרוטוקול, שירלי, ואת תשמעי, ואם את יוצאת את לא תיכנסי חזרה
– אני אומר לך עכשיו בצורה הכי ברורה: כל מה שהיה זה דיון שקרה לי עם הרבה
מאוד גורמים פה, בין אם זה הערוצים המסחריים, בין אם זה הרשות השנייה
ויוליה, בין אם זה יפעת. זה דיונים שאני ניהלתי בשביל להבין את המשמעויות.
זו דעה אישית בלבד, מעולם לא שיקפתי בזה עמדה של המועצה. לא הייתה שום
בעיה... אני מודה ליפעת על שיתוף הפעולה לכל אורך הדרך, בלי זה לא הייתי
מגיע לכל העניין הטכני שהיה פה וכו'. ולגבי כל מה שאמרת פה – היא אמרה שזו
דעתה בלבד - - -

עודד פורר (ישראל ביתנו):

עם כל חברי הוועדה, יואב.

היו"ר יואב קיש:

ולכן, שירלי, לבוא עכשיו בהאשמות כלפיה זה לא מקובל.

שירלי שיף:

לא עם כל חברי הוועדה.

עודד פורר (ישראל ביתנו):

עם כל חברי הוועדה שפה. לגבי אלה שלא פה אני לא יודע.

יפעת בן חי שגב:

אדוני היושב-ראש, אני חייבת להגיב, יש פה עניין של פגיעה במועצה.

היו"ר יואב קיש:

אני אתן לך, אבל אני לא רוצה להיכנס עכשיו להתנצחות עכשיו ביניכן, בעיניי
זה מיותר.

יפעת בן חי שגב:

אני לא בהתנצחות, אבל נאמרו פה דברים כדי הוצאת דיבה, ואני מבקשת
שהיועץ - - -

היו"ר יואב קיש:

לא, לא הייתה פה הוצאת דיבה.

יפעת בן חי שגב:

אני מבקשת שהיועץ המשפטי של המועצה לשידורי כבלים ולוויין יגיב לעניין.
בבקשה, עורך דין איתמר חרמון.

שירלי שיף:

אם הוא יגיב אז אני מבקשת להקריא את הודעות חברי המועצה.

היו"ר יואב קיש:

לא, לא, סליחה, בואו נעצור את זה פה. תקשיב, האם מעבר למה שאני אמרתי יש לך
נושאים מהותיים לומר?

יפעת בן חי שגב:

כן, יש לך מה לומר, זה לא עמדה אישית.

איתמר חרמון:

יש לי דבר קצר לומר. המועצה היא גוף קולגיאלי, שזה אומר שהיא מקבלת החלטת
במליאת המועצה. ההחלטות התקבלו בנושאים שמדובר עליהם. יש החלטת מועצה
שהתקבלה - - -

שירלי שיף:

לפני שנה וחצי.

איתמר חרמון:

לא, בפברואר 2017.

היו"ר יואב קיש:

שירלי, אמרת מה שרצית, עכשיו מספיק.

איתמר חרמון:

ההחלטות התקבלו אחרי שימוע ציבורי מקיף שנערך בעניין ואחרי בדיקה מקיפה
שערכה המועצה.

יוליה שמאלוב ברקוביץ:

אני יכולה להגיב?

היו"ר יואב קיש:

אני חייב כן לציין לשבח את העבודה שלך, שירלי. את עושה פה מאמצים אדירים
בכל מה שקשור לשוק, ולפעמים זה גם מגיע לעימותים, אין מה לעשות. אבל אני
חושב שבמקרה הזה אין צורך להיכנס לוויכוח. הוויכוח הוא לגיטימי, אין פה שום
עבירה של אף צד, העבודה שלכם מכובדת וגם העבודה שלכם מכובדת. אני רוצה
להמשיך.

ערוצי הילדים, אתם לא צריכים להישאר, אני לא דן ב-ביד. מצטער שהבאתי אתכם,
לילה טוב. אני ממשיך.

הצעת חוק הרשות השנייה לטלוויזיה ורדיו (תיקון מס' 44) (אסדרת רישיונות
לשידורי טלוויזיה), התשע"ח-2018, פ/4143/20 כ/752, הצעת ח"כ שרן השכל –
בקשה לדיון מחדש מאת חה"כ יואב קיש ודיון מחדש בסעיף 7 לתוספת השלישית,
לעניין מספר הדח"צים לגבי בעל רישיון זעיר ייעודי

היו"ר יואב קיש:

אתי הייתה לנו רוויזיה על המספר, או אחד או שניים, נכון?

אתי בנדלר:

כן.

היו"ר יואב קיש:

אז אני מעלה בקשה לדיון מחדש בנושא התוספת השלישית, מספר הדח"צים בבעל
רישיון זעיר ייעודי. מי בעד?

הצבעה

בעד אישור הבקשה – פה אחד

הבקשה לדיון מחדש בנושא מספר הדח"צים אושרה.

היו"ר יואב קיש:

נפתח. אני מציע שבמקום אחד יהיו שני דח"צים לזעיר ייעודי כהגדרתם כפי
שאמרנו. מי בעד?

הצבעה

בעד אישור ההצעה – פה אחד

הצעתו של חבר הכנסת יואב קיש בנושא מספר הדח"צים אושרה.

היו"ר יואב קיש:

התקבל. אישרנו את זה. אנחנו ממשיכים.

הצעת חוק הרשות השנייה לטלוויזיה ורדיו (תיקון מס' 44) (אסדרת רישיונות
לשידורי טלוויזיה), התשע"ח-2018, פ/4143/20 כ/752, הצעת ח"כ שרן השכל

אתי בנדלר:

11 קשור ל-בידים, דיון מחדש, ואני מבינה שאתה מאשר את נוסח הסעיף כפי שהוא.

היו"ר יואב קיש:

כן, נוסח הסעיף כפי שהוא. מי בעד?

רועי פולקמן (כולנו):

איזה?

אתי בנדלר:

סעיף 11.

היו"ר יואב קיש:

חוק ה-בידים, אנחנו לא דנים בו, אני משאיר אותו כמו שהוא. השינוי שעשינו
ב-בידים היה בהסכמה מלאה שהערוצים הזעירים או זעירים ייעודיים לא יהיו
זכאים לכסף ב-בידים. מי בעד?

אופיר ביתן:

אני רוצה לחדד שמדובר על הסכומים שהגיעו עד עכשיו, ולא - - -

היו"ר יואב קיש:

ברור, מדובר על הכספים כפי שהתקבלו עד היום. במידה שיהיו בעתיד כספים אז זה
כמובן יהיה בנפרד.

אתי בנדלר:

לדעתך זה מחייב שינוי בנוסח?

אופיר ביתן:

אני חושב שכן, כי אתם מחריגים לגמרי את הסעיף.

אתי בנדלר:

אז זה יחול רק על כספים שהגיעו... שהתקבלו עד למועדת תחילת החוק?

אופיר ביתן:

כן.

אתי בנדלר:

עד למועד התחילה.

היו"ר יואב קיש:

אנחנו בסעיף 11 לתוספת.

קריאה:

לאיזה תוספת?

אתי בנדלר:

סעיף 11 הוא תוספת לנוסח: "הוראות פסקה זו יחולו רק על מי שהיה בעל רישיון
כאמור ערב תחילתו ורק על כספים שהגיעו עד למועד התחילה של החוק האמור".

עודד פורר (ישראל ביתנו):

איפה זה?

היו"ר יואב קיש:

מי בעד?

הצבעה

בעד אישור ההצעה – רוב

ההצעה להוספת סעיף 11 בתוספת השלישית התקבלה.

היו"ר יואב קיש:

ההצעה התקבלה, בואו נמשיך.

קריאה:

אפשר להבין על מה הצבעתם? אנחנו לא היינו איתכם.

רועי פולקמן (כולנו):

על ה-בידים, על הנוסח המקורי. שהכסף לא מחולק - - -

שרן השכל (הליכוד):

לא על הנוסח המקורי. על הנוסח החדש - - -

היו"ר יואב קיש:

לא עשינו שינוי ב-בידים, מה שהיה עד היום נשאר כפי שהיה. לגבי מה שיהיה מפה
והלאה – אתם כבר בעניין כמו כולם.

קריאה:

איפה אנחנו? בסעיף 11 למה?

אתי בנדלר:

סעיף 11.

קריאה:

לתוספת?

אתי בנדלר:

לא לתוספת. סעיף 11 להצעת החוק.

קריאה:

אוקיי. פשוט אמרתם לתוספת.

אתי בנדלר:

עכשיו צריך לדון, אדוני, בסעיף 71ח(ג)(1), שבסעיף 13 להצעת החוק.

אופיר ביתן:

אתי, לעניין הסכומים שהתקבלו עד יום זה וזה – על בעל הרישיון - - -

איילת נחמיאס ורבין (המחנה הציוני):

מה?

היו"ר יואב קיש:

הוא עדיין בסעיף 11.

לאה ורון:

דובר על הכספים כמו שהתקבלו עד למועד התחילה. מה אתה רוצה להוסיף לזה?

אופיר ביתן:

אני רק אומר שלגבי הכספים שהגיעו עד מועד תחילת החוק, הסעיף יחול על בעלי
הרישיונות עד מועד תחילת החוק.

היו"ר יואב קיש:

זה מה שהסעיף אומר.

אתי בנדלר:

אופיר, אני חוזרת ואומרת: אתם יודעים שמלאכת הניסוח היא מלאכה מאוד קשה
ומדויקת ויש לנו מעט מאוד זמן לעבוד על זה. לכן, כל מי שיש לו הערות לנוסח,
אתם מוזמנים לשלוח אותן כבר מחר בבוקר בשבע בבוקר למשרדי.

אופיר ביתן:

אין בעיה.

היו"ר יואב קיש:

תודה, ממשיכים.

אתי בנדלר:

אנחנו בסעיף 13, ומדברים על סעיף 71ח(ג)(1).

היו"ר יואב קיש:

צריך להקריא אותו?

אתי בנדלר:

צריך להקריא אותו, כי הוא פתוח ונדמה לי שאפשר לאשר אותו עכשיו כנוסחו:

  ----------------------------------------------------------------------------
                                          (ג)      
                                          החליט    
                                          בעל      
                                          רישיון   
                                          זעיר     
                                          לשדר     
                                          חדשות,   
                                          יחולו    
                                          הוראות   
                                          אלה:     
  -------------- ---- ---- ---- ---- ---- -------- ---------------------------
                                                   (1) הוא יהיה פטור משידור
                                                   חדשות באמצעות חברת חדשות
                                                   לפי סימן ד' לפרק ד' ומהוצאה
                                                   לתפעול חברת חדשות לפי סעיף
                                                   62ג(א1) וסעיף 3 לתוספת
                                                   השנייה, ובלבד ששידורי
                                                   החדשות שישדר יהיו בהתאם
                                                   להוראות התוספת השלישית או
                                                   בהתאם להוראות סימן ד' לפרק
                                                   ד', לפי בחירתו;

  ----------------------------------------------------------------------------

היו"ר יואב קיש:

מי בעד?

הצבעה

בעד אישור הפסקה – פה אחד

פסקה 71ח(ג)(1) לחוק העיקרי אושרה.

היו"ר יואב קיש:

פה אחד. הלאה.

אתי בנדלר:

הגענו לסעיף 14 - - -

היו"ר יואב קיש:

לא צריך להקריא גם את (2)?

אתי בנדלר:

לא, הכול כבר אושר. מה שפתחנו כבר אושר, ועכשיו אנחנו עוברים לסעיף 14,
לסעיף 83 לחוק העיקרי, פסקה (2). מדובר בבקשה לדיון מחדש שאושרה, בקשה של
המחנה הציוני ושל כבל, רוזנטל וקיש.

היו"ר יואב קיש:

אני אציג את זה.

מירי נאור:

רגע, את (ג) ו(ד) כבר העברתם?

היו"ר יואב קיש:

אנחנו כבר בסעיף 14(2), שדן בסעיף (ג)(1), שמדבר על תוכן פרסומי. אנחנו
פתחנו את זה בבקשה משותפת, ואני רוצה לשאול את הערוצים המסחריים. ברור
לכולנו שבתחקירי דוקו אנחנו לא רוצים את זה, אבל השאלה אם יש הגדרה
מסודרת... מי כבודו?

אילן יגודה:

אני נציג של פורום היוצרים הדוקומנטריים.

היו"ר יואב קיש:

לגבי תחקירי דוקו אין שום כוונה שיהיה תוכן פרסומי, והשאלה היא אם יש בכלל
הגדרה לתחקירי דוקו. אם אין, נכניס את קטגוריית הדוקו בכללותה.

אילן יגודה:

אני מבקש להעיר את זה. קוראים לי אילן יגודה, אני מייצג את פורום היוצרים
הדוקומנטריים, אני מחליף את אסנת בדיון היום. העמדה שלנו היא נחרצת נגד
תוכן שיווקי בדוקומנטרי. בזמנו הייתה ועדת כשר, שישבה ברשות השנייה - - -

היו"ר יואב קיש:

זה הכיוון שממילא אנחנו הולכים אליו, אז אתה לא צריך לשכנע אותנו. אם תראה
שיש בעיה אז תגיד - - -

אילן יגודה:

אני רק רוצה להגיד שזה צריך להיות קטגורי, כיוון שיש סרטי תעודה ותכניות
תעודה, ובתוך זה אין שום מקום לתוכן שיווקי.

רועי פולקמן (כולנו):

יש הגדרה לתכניות תעודה, אין עם זה בעיה.

היו"ר יואב קיש:

היו בשיקול שלנו שני דברים. ראשית, שמענו מהערוצים שאם נגדיר את זה
קטגורית, נפסיד מקומות שבהם הדוקו יכול להרוויח.

נגה רובינשטיין:

אפשר לצמצם את ההגדרה ככה שהיא לא תכלול... הרי ברור שסרטי תעודה מיוחדים
ותחקירים, לא אליהם אנחנו מכוונים; ברור שלא נרצה להיות שם בסיטואציה. אבל
כן נראה להיות בסיטואציות כמו למשל סרט טבע או אותו סרט שדיברנו עליו בפעם
הקודמת. לכן אפשר - - -

היו"ר יואב קיש:

תסבירי מה ההיגיון בזה?

אסף אמיר:

וגם איך אפשר לפרסם בסרט טבע?

איילת נחמיאס ורבין (המחנה הציוני):

נגה, נגה, נגה, אל תעמידי אותנו - - -

היו"ר יואב קיש:

רגע, איילת. מה שהחלטנו זה לתת את זה לרשות השנייה שתיכנס לרזולוציות, ואז
ישתמע מזה כאילו אנחנו מאשרים - - -

אילן יגודה:

לא, זה לא נכון - - -

שרן השכל (הליכוד):

נגה, האם ריאליטי נכלל בדוקו?

היו"ר יואב קיש:

לא, לא. איילת, בבקשה.

איילת נחמיאס ורבין (המחנה הציוני):

אני מבקשת, אל תכניסו אותנו למקום הזה, זה מקום נורא בעייתי וקל לזלוג
בו... אני אגיד את זה אחרת. מאוד קשה לייצר את החומות האלה - - -

היו"ר יואב קיש:

אוקיי, אז אנחנו מוסיפים את המילה "תעודה" ל - - -

אילן יגודה:

"תכניות תעודה".

אסף אמיר:

אפשר בדרך לזרוק פנימה גם את הדרמה?

קריאה:

לא, בדרמה יהיה הרבה. ככה יעשו הרבה דרמה - - -

אסף אמיר:

בטח, יעשו המון דרמה בגלל זה.

קריאות:

- - -

היו"ר יואב קיש:

אנחנו סיימנו את הדיון. איילת, סיימנו את הדיון, דעתך התקבלה, אז די, אל
תנסי לשכנע יותר, נגמר.

קריאות:

- - -

אסף אמיר:

כרגיל, אנחנו תמיד טועים ואתם תמיד צודקים.

אילן יגודה:

אנחנו לא רוצים שיהיה ריאליטי במקום דוקומנטרי, זה מה שאנחנו לא רוצים.

היו"ר יואב קיש:

אסף, תפסיקו. דעתכם התקבלה, די.

אסף אמיר:

אבל אי אפשר שחלק - - -

היו"ר יואב קיש:

די, אל תענו להם, לא על כל דבר צריך לענות.

איתן כבל (יושב-ראש ועדת הכלכלה):

לא אמרנו שכבר יש על זה הסכמה?

היו"ר יואב קיש:

נכון. אז נגמר. אני מקריא את הסעיף:

  -------------------------------------------------------------------------
                           "(ג)   (1) על אף האמור בסעיף קטן (א), מורשה
                                  לשידורים רשאי לשלב במשדריו תוכן פרסומי
                                  במועד, בתנאים ובאופן שתקבע המועצה בכללים;
                                  ואולם, מורשה לשידורים לא ישלב תוכן פרסומי
                                  בשידורי חדשות, בתכניות תעודה ובכלל זה
                                  בסרטי תעודה ובתכניות ילדים; השר,
                                  בהתייעצות עם המועצה ובאישור הוועדה, רשאי
                                  לקבוע סוגי תכניות נוספים שבהם מורשה
                                  לשידורים לא יהיה רשאי לשלב תוכן פרסומי.
  -------------- ---- ---- ------ -----------------------------------------

  -------------------------------------------------------------------------

אתי בנדלר:

לדעתי את הסיפה אפשר למחוק, משום שזו הייתה פשרה בעניין העתודה.

היו"ר יואב קיש:

אז תמחקי.

אסף אמיר:

למה? למה? בבקשה לשמור את זה. בוא נראה מה יקרה לדרמה, ואז אולי נחזור לשר
ונשאל אותו שאלות.

קריאה:

לא, אז אם נשאר אז שזה יהיה בידי הרשות השנייה והמועצה ולא בידי השר.

אסף אמיר:

אני בעד.

איילת נחמיאס ורבין (המחנה הציוני):

כן, בידי המועצה.

היו"ר יואב קיש:

לא, אז או שאני משאיר את זה או שאני מוריד את זה; אני לא משנה נוסח.

איילת נחמיאס ורבין (המחנה הציוני):

למה?

היו"ר יואב קיש:

אני לא רוצה לשנות נוסח ולהתחיל דיון. אני משאיר את הנוסח כמו שהוא, ונגמר
הדיון. מי בעד השינוי?

הצבעה

בעד אישור הסעיף – פה אחד

פסקה 83(ג)(1) לחוק העיקרי אושרה.

קריאה:

העניין של השר זה ממש בעייתי.

היו"ר יואב קיש:

זהו, נגמר, ההצעה התקבלה. יש רוויזיה על (2)?

אתי בנדלר:

לדעתי לא.

היו"ר יואב קיש:

אז סיימנו עם זה, בואו נמשיך לרוויזיה הבאה.

קריאות:

- - -

איילת נחמיאס ורבין (המחנה הציוני):

יואב, אני כן רוצה - - -

קריאות:

- - -

איילת נחמיאס ורבין (המחנה הציוני):

שקט רגע. אתי, אני רוצה הסתייגות בעניין של השר.

היו"ר יואב קיש:

אנחנו ממשיכים.

(קריאות ממושכות)

היו"ר יואב קיש:

אני מבקש לחזור לשקט, אף אחד לא מדבר, הבא יוצא.

לאה ורון:

רבותיי, רבותיי.

היו"ר יואב קיש:

שבי, שירה, אני לא רוצה להוציא אותך, תודה.

אנחנו ממשיכים לרוויזיה הבאה.

אתי בנדלר:

בסעיף 16, פסקה (5) לא אושרה. הסיבה שהיא לא אושרה היא כי - - -

רועי פולקמן (כולנו):

- - -

היו"ר יואב קיש:

רועי, זה מפריע.

לאה ורון:

אי אפשר ככה לרשום פרוטוקול.

אתי בנדלר:

דובר על רוויזיה לסעיף 5(א1) לתוספת. לא הייתה בסופו של דבר רוויזיה באותו
סעיף, ולכן צריכים לאשר את הסעיף כפי שהוא מוצע.

היו"ר יואב קיש:

על מה מדבר הסעיף?

נגה רובינשטיין:

אם אנחנו עוברים לתוספת אז אפשר להעיר הערה?

אתי בנדלר:

לתוספת השנייה.

נגה רובינשטיין:

יש לי הערה לעניין הסעיף של ה-ביד, אבל הוא לא קשור ל-ביד. אנחנו פשוט
חושבים שהתיקון נעשה במקום הלא נכון.

היו"ר יואב קיש:

אז נקבל מכם הצעת ניסוח מחר בשבע בבוקר.

קריאות:

- - -

היו"ר יואב קיש:

מספיק עם הדיונים שם.

אתי בנדלר:

סעיף 8 לתוספת השנייה דן בהצמדה של סכומים שנקובים בתוספת השנייה. הוא אומר
ככה: הסכומים הנקובים בתוספת זו, למעט הסכומים הנקובים בסעיף 5(א1) לעניין
סכומי ההכנסה הנקובים בו – ואחר כך מונה עוד סעיפים – יעודכנו ב-1 בינואר
כל שנה, וגו'. הסכומים בסעיף 5(א1) נמחקו, ולכן צריכים למחוק גם... זה
התאמה טכנית.

היו"ר יואב קיש:

אוקיי, הקראנו את זה? אפשר להצביע? אני אקריא:

  --------------------------------------------------------------------------
                      (5)     
                      בסעיף 8 
                      –       
  -------------- ---- ------- ----------------------------------------------
                              (א) בסעיף קטן (א), המילים "5(א1) לעניין סכומי
                              ההכנסה הנקובים בו" – יימחקו;

                              (ב) סעיף קטן (א1) – בטל.
  --------------------------------------------------------------------------

אתי בנדלר:

כי סעיף קטן (א1) קובע הצמדה של הסכומים הנקובים באותו - - -

קריאות:

- - -

היו"ר יואב קיש:

זה תיקון טכני.

אתי בנדלר:

זה התאמה לתיקונים אחרים שהתקבלו, זה באמת תיקון טכני.

היו"ר יואב קיש:

תיקון טכני, תיקון טכני.

איתמר אביטן:

אבל - - -

היו"ר יואב קיש:

אתה לא תשאל אותי אם הסכומים שלכם מוצמדים, כי שאלתי אותי כבר עשר פעמים
בדיונים אחרים. מי בעד?

הצבעה

בעד אישור הפסקה – פה אחד

פסקה 16(5) לתיקון התקבלה.

היו"ר יואב קיש:

ההצעה התקבלה. הלאה.

אתי בנדלר:

עכשיו יש את כל התיקונים לחוק התקשורת - - -

נגה רובינשטיין:

רגע. סעיף 6 לתוספת?

היו"ר יואב קיש:

מה זה, מה שאת ביקשת? אני אדון בו, אבל לא עכשיו. הלאה.

אתי בנדלר:

צריך לעבור לסעיף 18 להצעת החוק, תיקונים לחוק התקשורת. יש כאן רוויזיה
שאושרה של חברת הכנסת השכל, אם אינני טועה.

שרן השכל (הליכוד):

משכתי אותה.

היו"ר יואב קיש:

צריך להקריא את סעיף קטן (2) ולהצביע עליו?

נגה רובינשטיין:

לאיזה סעיף?

היו"ר יואב קיש:

18(2). מה זה 6כא1?

איתמר חרמון:

זה מה שדיברתם קודם על מי מקצה את האפיקים.

היו"ר יואב קיש:

כבר הצבענו על האפיקים של הייעודי וכל זה, ולכן הוא לא רלוונטי. אבל אם כבר
הצבענו ועכשיו זה תיקון נוסח בגלל הצבעה, לא צריך להצביע.

קריאות:

- - -

איתן כבל (יושב-ראש ועדת הכלכלה):

תצביע על הביטול.

אתי בנדלר:

יש ככה: בלי לגרוע מסמכויות המועצה לפי חוק זה, רשאית המועצה להורות לבעל
רישיון כללי לשידורי כבלים בדבר אפיקים שבהם ישודרו כל אחד מהשידורים
המפורטים להלן, ורשאית היא להורות לו, מטעמים המצדיקים זאת, להעביר כל אחד
מאותם שידורים לאפיק אחר. פסקה (4), שאותה הוצע למחוק, שידוריו של משדר
ערוץ ייעודי.

היו"ר יואב קיש:

ברור. אז אפשר להצביע?

איתן כבל (יושב-ראש ועדת הכלכלה):

כן.

היו"ר יואב קיש:

מי בעד?

הצבעה

בעד אישור הפסקה – פה אחד

פסקה 18(1) לתיקון אושרה.

היו"ר יואב קיש:

התקבל פה אחד.

אתי בנדלר:

(ב) אחרי סעיף (ז) יבוא - - -

קריאה:

איפה את?

אתי בנדלר:

אני קוראת בעמוד 10, סעיף 18, פסקה (2)(ב). מדובר בתוספת שמוצע להוסיף
לסעיף 6כא1:

  ------------------------------------------------------------------------------
                          (ב)             
                          אחרי            
                          סעיף            
                          (ז)             
                          יבוא:           
  ------------- ---- ---- ------- ------- --------------------------------------
                                  "(ח) על 
                                  אף      
                                  האמור   
                                  בסעיף   
                                  זה –    

                                          (1) בתקופת המעבר - - -
  ------------------------------------------------------------------------------

זיו גלעדי:

לא, זה לתקופה של עשר שנים, במקום תקופת המעבר.

היו"ר יואב קיש:

נכון, זה השינוי. רק לגבי (1).

אתי בנדלר:

אז במקום "תקופת המעבר" יהיה ככה: בעל רישיון כללי לשידורי כבלים יעביר - -
-

היו"ר יואב קיש:

לא, "למשך עשר שנים...". מכניסת החוק לתוקף.

איתמר חרמון:

לא, מהיום שהוא מבקש רישיון, לא?

היו"ר יואב קיש:

לא, מכניסת החוק לתוקף.

לאה ורון:

עשר שנים ממתי?

אתי בנדלר:

לתקופה של עשר שנים מיום תחילתו של התיקון הנוכחי – שאני קוראת לצורך
העניין תיקון מס' 44 – "יעביר בעל רישיון כללי לשידורי כבלים את שידוריו של
בעל רישיון זעיר ייעודי באפיק שבו הועברו שידוריו כמשדר ערוץ ייעודי ערב
תחילתו של החוק המתקן, אלא אם כן הוסכם ביניהם אחרת;". אני מזכירה, אם
אינני טועה, שהסעיף הזה חל גם על הלוויין נכון? מכוח הפניה בסעיף אחר.

היו"ר יואב קיש:

כן, כן.

אתי בנדלר:

  -----------------------------------------------------------------------
                                     (2) שידר בעל רישיון כללי לשידורי
                                     כבלים ערוץ בהתאם להסכם עם גוף שהוא
                                     עמותה לפי חוק העמותות, התש"מ-1980 או
                                     חברה שנרשמה כחברה לתועלת הציבור לפי
                                     חוק החברות - -
  -------------- ---- ---- ---- ---- ------------------------------------

  -----------------------------------------------------------------------

היו"ר יואב קיש:

רגע, יש על זה רוויזיה?

אתי בנדלר:

הייתה בקשה לרוויזיה על כל סעיף 18, פרט לפסקה (1).

היו"ר יואב קיש:

טוב, אז תמשיכי.

אתי בנדלר:

- - וקיבל הגוף האמור רישיון לשדר כבעל רישיון זעיר, ימשיך בעל הרישיון
הכללי להעביר את שידורי בעל הרישיון הזעיר האמור באפיק שבו הועברו שידוריו
ערב תחילתו של החוק המתקן, והוראות ההסכם ימשיכו לחול, והכול לתקופה שעד
תום שנה מתום תקופת ההסכם.

  -----------------------------------------------------------------------
                                     (3) בסעיף זה –
  -------------- ---- ---- ---- ---- ------------------------------------
                                     "בעל רישיון זעיר" ו-"בעל רישיון זעיר
                                     ייעודי" – כהגדרתם בסעיף 71ו לחוק
                                     הרשות השנייה;

                                     "החוק המתקן" – חוק הרשות השנייה
                                     לטלוויזיה ורדיו (תיקון מס' 44),
                                     התשע"ח–2018;
  -----------------------------------------------------------------------

לגבי "תקופת המעבר", אני לא יודעת אם אנחנו צריכים את ההגדרה הזאת כאן. אם
יהיה צורך אז: "תקופת המעבר" – כהגדרתה בסעיף 20. אבל נבדוק אם יש צורך; אם
עשינו כאן שימוש במונח הזה.

היו"ר יואב קיש:

אז אנחנו מצביעים על סעיף 18(2) כפי שהוקרא. מי בעד?

הצבעה

בעד אישור הפסקה – פה אחד

פסקה 18(2) לתיקון אושרה.

היו"ר יואב קיש:

ההצעה התקבלה. הלאה, (3).

אתי בנדלר:

אני רק רוצה לראות מה זה סעיף 6כד1, כדי שאני אוכל להסביר מה זה.

היו"ר יואב קיש:

איתן, אז תקריא את (3) בינתיים.

איתן כבל (יושב-ראש ועדת הכלכלה):

(3) בסעיף 6כד1 - - -

היו"ר יואב קיש:

לא, לא. "בסעיף קטן זה – בעל רישיון זעיר".

אתי בנדלר:

לא, לא, הוא צדק.

היו"ר יואב קיש:

נכון, אני מתנצל.

איתן כבל (יושב-ראש ועדת הכלכלה):

  -----------------------------------------------------------------------
                      (3) בסעיף 6כד1, המילים "לרבות משדר ערוץ ייעודי
                      הממומן באמצעות שידורי פרסומת" – יימחקו;
  -------------- ---- ---------------------------------------------------

  -----------------------------------------------------------------------

אתי בנדלר:

סעיף 6כד1 דן בעוצמת הקול בתשדירי פרסומת, בקדימונים ובשידורים אחרים. בעצם
מה שנעשה כאן זה שבכל מקום בחוק התקשורת מוחקים את ההתייחסות לערוצים
ייעודיים. אני רוצה להעיר בעניין הזה. ייתכן שאנחנו נצטרך לנקוט – למרות
האישור – בדרך ניסוחית אחרת, בלי לבטל את ההפניה לערוצים ייעודיים. אומר
מדוע. משום שבחוק הפצת שידורים באמצעות תחנות שידור ספרתיות יש סוג של
מְשַדְרִים שעדיין לא קרם עור וגידים, קוראים להם משדרים נושאיים. על משדרים
נושאיים חלות הוראות שחלות לפי חוק התקשורת (בזק ושידורים) לעניין משדר
ערוץ ייעודי. אנחנו צריכים להשאיר את הפניות האלה, ועדיין לא מצאנו את
הטכניקה הניסוחית הראויה לעשות את זה. לכן ייתכן שבמקום כל הביטולים של
הסעיפים בחוק התקשורת אנחנו נכתוב בסעיף אחר שהוראות - - -

איילת נחמיאס ורבין (המחנה הציוני):

מבלי לשנות את המהות, בקיצור.

אתי בנדלר:

בלי לשנות את המהות, במילים אחרות. אז אני מבקשת לאשר את כל הסעיפים האלו
בכפוף ל - - -

היו"ר יואב קיש:

מאה אחוז.

רעיה עדני:

אתי, מאחר שבזבזנו שעות רבות בנסחות אנחנו נציע להפנות אותך לחוק ההסדרים,
שבו כבר עשינו את הדבר הזה.

אתי בנדלר:

אנחנו כבר עשינו את הדיונים האלה ועוד לא ברור - - -

היו"ר יואב קיש:

הלאה, בואו נמשיך.

אתי בנדלר:

אז אני מבקשת לאשר את פסקה (3), בכפוף למה שאמרתי.

היו"ר יואב קיש:

מי בעד (3)?

הצבעה

בעד אישור הפסקה – פה אחד

פסקה 18(3) לתיקון אושרה.

היו"ר יואב קיש:

אושר. הלאה.

אתי בנדלר:

עכשיו אנחנו מגיעים ל-6לד. אתה רוצה לקרוא בזמן שאני אבדוק מה זה?

היו"ר יואב קיש:

הנה, זה העברת שידורים - - -

אתי בנדלר:

6לד סעיפים קטנים (א1) ו-(א3) מתייחסים לערוצים ייעודיים. שוב, מבטלים את
זה בכפוף לזה שאולי לא נבטל.

היו"ר יואב קיש:

מאה אחוז. הלאה.

נחשון אקסלרד:

אתי, סליחה, לגבי 6לד3(א) - - -

היו"ר יואב קיש:

כשנגיע אליו. אנחנו בסוף עמוד 11 לתיקון לחוק, סעיף 18(4), שמדבר על סעיף
6לד. סעיפים קטנים (א1) ו-(א3) בטלים. יש לך הערה לזה?

נחשון אקסלרד:

לא.

היו"ר יואב קיש:

אז תעיר רק כשיש לך הערה למה שאנחנו מקריאים.

  ---------------------------------------------------------------------------
                          (ב)     
                          בסעיף   
                          קטן (ב) 
                          –       
  ------------- ---- ---- ------- -------------------------------------------
                                  (1) פסקה (2) – תימחק;

  ---------------------------------------------------------------------------

מדובר גם כאן על ערוץ ייעודי.

  --------------------------------------------------------------------------
                                (2)     
                                בסופו   
                                של סעיף 
                                קטן (ב) 
                                יבוא:   
  -------------- ---- ---- ---- ------- ------------------------------------
                                        "(3) על אף הוראות סעיף 6כא(ב), בעד
                                        העברת שידורי בעל רישיון זעיר שאינו
                                        בעל רישיון זעיר ייעודי כהגדרתם בסעיף
                                        71ו לחוק הרשות השנייה, יחולו הוראות
                                        סעיף 5 בשינויים המחויבים.";

  --------------------------------------------------------------------------

מה רציתם?

זיו גלעדי:

אנחנו מציעים לכתוב את זה בצורה שונה - - -

היו"ר יואב קיש:

רגע, עצור רגע. אתה מדבר כרגע על תיקון נוסח ולא על תיקון מהות, נכון?

זיו גלעדי:

כן, אבל צריך להקריא.

היו"ר יואב קיש:

תקריא.

זיו גלעדי:

אנחנו מציעים במקום הסעיף הזה, להוסיף בסעיף 6נה סעיף (ד), שיגיד: על העברת
שידוריו של בעל רישיון זעיר כמשמעותו בסעיף 71ו לחוק הרשות השנייה יחולו
הוראות סעיפים 6מט5 וסעיף זה. סליחה, סליחה, הקראתי מהסעיף הלא נכון, אני
מתנצל.

ב-6לד יבוא סעיף חדש, סעיף (ד), שיגיד: על העברת שידוריו של בעל רישיון - -
-

היו"ר יואב קיש:

רגע, רגע, ב-(5) לד בטל. אני כרגע עוסק בסעיף 6לד, "על אף הוראות סעיף
6כא(ב)" – בזה יש לך בעיה? תסביר מה הבעיה.

זיו גלעדי:

הבעיה היא פשוט בעיית נוסח. הנוסח שאני מציע הוא ככה – אחרי סעיף (ג) יבוא
סעיף (ד), שיגיד: "על העברת שידוריו של בעל רישיון זעיר כהגדרתו בסעיף 71ו
לחוק הרשות השנייה יחולו הוראות סעיף זה". זה במקום (3) שהקראת.

היו"ר יואב קיש:

אני מאשר לגברת אתי בנדלר לעשות שינויי נוסח כל עוד אין שינויי מהות, ואני
אפילו לא רואה צורך להצביע על זה.

אתי בנדלר:

אתה מאשר את העיקרון.

היו"ר יואב קיש:

כן, את העיקרון. אז בואו נצביע על העיקרון, ואתי תבחר את הנוסח. מי בעד?

הצבעה

בעד אישור הפסקה – פה אחד

פסקה 18(4) אושרה.

היו"ר יואב קיש:

פה אחד. הלאה.

קריאה:

אפשר להביא מה תוכן השינוי?

היו"ר יואב קיש:

אין שינוי במהות. אנחנו עוברים ל-(5).

  -----------------------------------------------------------------------
                     (5) סעיף 6לד1– בטל;
  ------------- ---- ----------------------------------------------------

  -----------------------------------------------------------------------

אתי בנדלר:

שוב, מדובר על רישיון למשדר ערוץ ייעודי.

היו"ר יואב קיש:

אוקיי.

  -----------------------------------------------------------------------
                     (6) סעיפים 6לד2 עד 6לד3 – בטלים;
  ------------- ---- ----------------------------------------------------

  -----------------------------------------------------------------------

מישהו רוצה להתייחס?

זיו גלעדי:

כן, זו ההערה של נחשון. זה התיקון שעשינו שבוע שעבר בפיצול, שהעביר אותו
יושב-ראש ועדת הכלכלה. ולכן אנחנו אומרים ש-6לד3(א) יישאר, ו-(ב) ו-(ג)
בוטלו כבר בשבוע שעבר.

היו"ר יואב קיש:

אז תקריא את הנוסח.

זיו גלעדי:

פשוט בלי לבטל את 6לד - - -

קריאות:

- - -

היו"ר יואב קיש:

"הלא טי. וי" הם פרוטקציונרים, הם קיבלו שני חוקים...

אתי בנדלר:

מה אנחנו מבטלים עכשיו?

זיו גלעדי:

כרגע 6לד3(א) הוא הסעיף היחיד שקיים, והביטול שלו בתחולה נדחית, עד שהערוץ
בשפה הערבית יחדל - - -

אתי בנדלר:

ואשר על כן? אז מה אתה רוצה עכשיו?

זיו גלעדי:

זה יגיד ש-6לד3(א) בטל, ובהוראת המעבר יגידו שסעיף זה יחול רק לאחר שהערוץ
בשפה הערבית יקבל רישיון זעיר ייעודי - - -

נעמה דניאל:

זה כבר נאמר.

היו"ר יואב קיש:

לא, זה לא נאמר.

נעמה דניאל:

נאמר ש - - -

היו"ר יואב קיש:

נכון, זה נאמר באופן כללי, אבל להם הייתה בעיה שהרישיון שלהם פקע. הייתה
להם בעיה ספציפית, שעשינו שינוי חקיקה זריז עם ועדת הכלכלה - - -

נחשון אקסלרד:

הייתה בעיה עם השידור הלווייני הפתוח. אתי, סעיף 6לד3(א) הוא סעיף שמסמיך
את הערוץ הייעודי בשפה הערבית להיות משודר בלוויין הפתוח ולא מקודד.

אתי בנדלר:

נכון. נו?

נחשון אקסלרד:

לכן זה חייב להישאר עד שאנחנו - - -

היו"ר יואב קיש:

מקבלים רישיון.

נחשון אקסלרד:

בדיוק.

היו"ר יואב קיש:

אז הניסוח הוא ככה: סעיפים 6לד3(א) יישארו בתוקף עד קבלת - - -

זיו גלעדי:

לא, זה בדיוק אותו ניסוח שהיה עד עכשיו - - -

נחשון אקסלרד:

האמת שרק צריך למחוק מכאן את סעיף 6לד3, כי הדבר היחיד שנשאר ממנו בחיים
זה - - -

היו"ר יואב קיש:

אה, אוקיי. אז סעיפים 6לד4 עד 6 - - -

נחשון אקסלרד:

לא, כל מה שצריך להיות כתוב כאן זה "סעיף 6לד2 בטל".

זיו גלעדי:

לא. גם 6לד3(א), רק שהוא בטל בתחולה נדחית, ביום שהרישיון שלכם יחדל - - -

נחשון אקסלרד:

מצוין, לא אכפת לי.

היו"ר יואב קיש:

אוקיי. אז 6לד2 בטל ו-6לד3 יבוטל לאחר מה שהגדרת.

נחשון אקסלרד:

אחרי שנקבל רישיון ברשות השנייה.

אתי בנדלר:

איזה רישיון?

נחשון אקסלרד:

רישיון זעיר ייעודי.

אתי בנדלר:

אז זה כמו כל - - -

היו"ר יואב קיש:

אני מצביע על (5) ו-(6) בשינויים שהקראתי. מי בעד?

הצבעה

בעד אישור הפסקות – פה אחד

פסקות 18(5) ו-18(6) לתיקון אושרו.

היו"ר יואב קיש:

פה אחד. הלאה, (7).

זיו גלעדי:

יש לנו כאן תיקון דומה למה שדיברנו קודם, שהסמכת את היועצת המשפטית - - -

היו"ר יואב קיש:

אז לא צריך להקריא את זה אפילו.

אתי בנדלר:

לא, זה משהו אחר.

זיו גלעדי:

יש לנו פה שני דברים - - -

איילת נחמיאס ורבין (המחנה הציוני):

תעדכנו אותנו.

היו"ר יואב קיש:

אה, על זה כן צריך לדבר.

איילת נחמיאס ורבין (המחנה הציוני):

על מה?

נעמה דניאל:

- - -

אתי בנדלר:

תקראי את הנוסח שצריך להיות.

איילת נחמיאס ורבין (המחנה הציוני):

תעדכנו אותנו בבקשה.

היו"ר יואב קיש:

עד עכשיו זה היה טכני. עכשיו אנחנו מתחילים אולי לדון במהות. תכף נראה.

איילת נחמיאס ורבין (המחנה הציוני):

באיזה מהנוסחים?

היו"ר יואב קיש:

אנחנו בעמוד 12, סעיף 18(7).

איילת נחמיאס ורבין (המחנה הציוני):

בנוסח לדיון או בהצעת יו"ר הוועדה?

לאה ורון:

בהצעת החוק.

אתי בנדלר:

בפסקה (7), שמתקנת סעיף 6מט לחוק התקשורת.

נעמה דניאל:

  ---------------------------------------------------------------------------
                      (7)      
                      בסעיף    
                      6מט,     
                      האמור בו 
                      יסומן    
                      "(א)"    
                      ואחריו   
                      יבוא:    
  -------------- ---- -------- ----------------------------------------------
                               "(ב) בקביעת הוראות לפי סעיף קטן (א)(4) לעניין
                               בעל רישיון זעיר שלא היה בעברו בעל ערוץ ייעודי
                               יביא השר בחשבון, בין היתר, את הקיבולת בלוויין
                               שעומדת לרשותו של בעל הרישיון.";

  ---------------------------------------------------------------------------

מיכל רפאלי כדורי:

למה רק לעניין ערוץ ייעודי זעיר?

היו"ר יואב קיש:

לא, זה רק לזעיר, לא לזעיר ייעודי. זה על הזעירים הבאים.

קריאות:

- - -

מיכל רפאלי כדורי:

ומה עם בעלי רישיונות מיוחדים?

היו"ר יואב קיש:

אני לא נכנס לזה. אנחנו פתחנו קטגוריה חדשה שנקראת זעיר. לא שינינו כלום
בכל השידורים חוץ מזה. ועל אותה קטגוריה חדשה, הזעיר, תהיה ההנחיה הזאת.

קריאה:

אפשר להקריא את הנוסח שוב?

היו"ר יואב קיש:

כן, תקריאי.

נעמה דניאל:

בקביעת הוראות לפי סעיף קטן (א)(4) לעניין בעל רישיון זעיר שלא היה בעברו
בעל ערוץ ייעודי - - -

היו"ר יואב קיש:

רגע, סליחה, למה... זה כדי להבהיר שלא מדובר על הייעודיים? אוקיי, בסדר.

נעמה דניאל:

...סעיף קטן (א)(4) לעניין בעל רישיון זעיר שלא היה בעברו בעל ערוץ ייעודי
יביא השר בחשבון, בין היתר, את הקיבולת בלוויין שעומדת לרשותו של בעל
הרישיון.

קריאה:

אבל למה הורידו את סעיף קטן (5)?

אתי בנדלר:

תראה, הוועדה לא מאשרת את הנוסח המדויק. אם יש לכם נוסח אחר - - -

היו"ר יואב קיש:

לא, הוא שואל למה הורדת את (5).

רעיה עדני:

כי (5) עוסק בערוצים עצמאיים, הוא לא רלוונטי לערוץ זעיר.

איתמר חרמון:

הוא לא רלוונטי לכל הערוצים הייעודיים והרשות השנייה.

היו"ר יואב קיש:

ולזעירים?

איתמר חרמון:

לא רלוונטי.

מודי שרפסקי:

רק עוד דבר אחד לפרוטוקול: הנושא הזה של דמי מעבר, שעשיתם עכשיו את השינוי
ב-6לד - - -

היו"ר יואב קיש:

לא, לא, אתה לא בורח לי לאיזה מקום - - -

מודי שרפסקי:

רק שיהיה ברור שזה חל גם על הלוויין, לא רק על הכבלים.

היו"ר יואב קיש:

כל התיקונים שנעשו הם כמובן על הכבלים והלוויין בהתאם.

מודי שרפסקי:

פשוט עשו פה איזה שינוי והוא לא ברור לגמרי.

קריאות:

- - -

היו"ר יואב קיש:

סעיף (7) כפי שהקריאה היועצת המשפטית – מי בעד?

הצבעה

בעד אישור הפסקה – פה אחד

פסקה 18(7) לתיקון אושרה.

היו"ר יואב קיש:

ההצעה התקבלה. הלאה, (8).

איילת נחמיאס ורבין (המחנה הציוני):

בסעיף 6מט1(ב) הסיפה החל במילים "וכן שידוריו" – תימחק.

היו"ר יואב קיש:

זיו, סעיף (8) בסדר?

זיו גלעדי:

כן.

אבי שמידט:

אתה דנת ברוויזיה שלנו?

זיו גלעדי:

לא, הוא לא דן. אני רוצה שנדבר על זה עם אתי, כי זה עניין של ניסוח.

אבי שמידט:

מה לא?

היו"ר יואב קיש:

לא דן, אני נשאר ככה, אני רוצה את זה ככה.

אבי שמידט:

אבל אנחנו רוצים להביע אותה, לדבר עליה, להגיד משהו.

אתי בנדלר:

על מה?

זיו גלעדי:

על הניסוח השונה לעניין של הקיבולת.

היו"ר יואב קיש:

מה הניסוח שהשר רוצה?

אבי שמידט:

פשוט מדובר במצב זמני, שאנחנו מבינים אותו - - -

היו"ר יואב קיש:

מה ההסתייגות שאתה רוצה להוסיף?

אבי שמידט:

כרגע אין לוויין באוויר, ואנחנו מבקשים אמנם להסכים עם זה, אבל להגביל את
זה בשלוש שנים או עד לשינוי הנסיבות. כי במידה שיעלה לוויין לאוויר לא תהיה
עוד טענת קיבולת.

קריאות:

- - -

רועי פולקמן (כולנו):

- - - זה לא מחייב אותו.

אבי שמידט:

אבל מבחינה משפטית כשאתה מכניס עוד אלמנט יש לו חובה מוגברת - - -

רועי פולקמן (כולנו):

הבנתי. ואם יהיה להם עוד לוויין?

קריאות:

- - -

מיכל רפאלי כדורי:

סליחה, חבר הכנסת קיש הוא במקרה יושב-ראש ועדת החלל והוא יודע כנראה יותר
טוב ממני שהסיפור של לווייני עמוס לא הולך להיפתר בשלוש שנים.

איילת נחמיאס ורבין (המחנה הציוני):

אני רוצה להישאר בנוסח הקיים. אני חושבת שזה נותן מספיק מרחב גם לשר - - -

קריאות:

- - -

זיו גלעדי:

זה יותר שאלות של ניסוח.

איילת נחמיאס ורבין (המחנה הציוני):

אני חושבת שזה לא מהותי פה.

היו"ר יואב קיש:

אבי, זה לא מהותי.

אבי שמידט:

הנושא של הקיבולת כבר היה בין שיקולי השר השונים. אתם, הוועדה, הוספתם את
זה כשיקול נוסף בישיבה הקודמת. הסיבה שהיא הוסיפה את זה כשיקול נוסף גורמת
לכך שהשר – ויתקנו אותי המשפטנים – היא מחילה עליו חובה מוגברת לשקול עכשיו
עוד שיקול.

מיכל רפאלי כדורי:

נכון, זה מה שאנחנו מבקשים - - -

אבי שמידט:

זה ממילא היה אחד השיקולים שלו - - -

מיכל רפאלי כדורי:

- - - לא היה קודם.

אבי שמידט:

במידה ומחילים על השר חובה מוגברת, הרי שכשיש שינוי נסיבות לא צריך להחיל
את אותה חובה.

היו"ר יואב קיש:

אבי, אני רוצה להגיד לפרוטוקול ובזה זה ייגמר: אין כוונתנו פה שתהיה חובה
מוגברת. יש פה מצב נתון - - -

אבי שמידט:

אבל - - -

היו"ר יואב קיש:

רגע, עכשיו אתה מקשיב. אנחנו לא נשנה את הנוסח. הנוסח בא להבהיר שיש בעיית
קיבולת בלוויין, וכל עוד הבעיה הזו קיימת זה יהיה אחד השיקולים.

אבי שמידט:

אז תכתוב "עד שינוי הנסיבות".

היו"ר יואב קיש:

אתה מתעקש סתם. אני לא אגמור את החוק בגלל השטויות האלה.

אתי בנדלר:

אבי, תקשיב שנייה. נכון שגם קודם ראוי היה שהשר ישקול את נושא הקיבולת,
ויכול להיות שהוא גם עשה את זה. אבל הוא לא היה חייב לשקול. ועכשיו מטילים
עליו חובה לשקול את נושא הקיבולת הפנויה שעומדת לרשותו של בעל הרישיון. הוא
ישקול את זה, יראה שיש בעיה, יביא את זה בחשבון. ואם יראה שאין בעיה, כי
השתנו הנסיבות, אז הוא יגיד "שקלתי ובכל זאת אני מטיל עליהם את חובת
ההעברה". אני לא מבינה את הבעיה.

זיו גלעדי:

לא, אבל אתי, באו וביקשו סעיף מיוחד בטענה שיש בעיה זמנית. אז אם זה בעיה
זמנית - - -

אתי בנדלר:

אבל אף אחד לא יודע כמה זמן זה יימשך - - -

היו"ר יואב קיש:

אם יהיה לוויין הרי לא תהיה בעיה יותר ואז אין פה כלום. הוא שקל קיבולת, יש
קיבולת, אין בעיה, נקסט. הלאה, ממשיכים. אני רק אומר לפרוטוקול שמדובר
בבעיה זמנית והכוונה היא שהיא תיפסק ברגע שתהיה קיבולת.

איפה אנחנו עכשיו? באיזה סעיף?

אתי בנדלר:

עכשיו עוברים ל-(8).

היו"ר יואב קיש:

יש שינוי ב-(8)?

אתי בנדלר:

לא.

היו"ר יואב קיש:

ומה עם (9)?

אתי בנדלר:

עוד לא בדקתי.

היו"ר יואב קיש:

מי מקריא את (8) בינתיים?

איילת נחמיאס ורבין (המחנה הציוני):

אני.

  -----------------------------------------------------------------------
                     (8) בסעיף 6מט1(ב), הסיפה החל במילים "וכן שידוריו" –
                     תימחק;
  ------------- ---- ----------------------------------------------------

  -----------------------------------------------------------------------

היו"ר יואב קיש:

יש התייחסות ל-(8)? לא. מי בעד?

הצבעה

בעד אישור הפסקה – פה אחד

פסקה 18(8) לתיקון אושרה.

היו"ר יואב קיש:

בעד. הלאה. (9) הוא הסעיף האחרון לסעיף 18.

זיו גלעדי:

ההערה שלנו על (9) היא בדיוק אותה הערה שהערנו קודם לעניין חובת ההעברה
בכבלים. אנחנו נעשה פה את אותו תיקון.

אתי בנדלר:

תגיד מה התיקון.

זיו גלעדי:

התיקון יהיה: על העברת שידוריו של בעל רישיון זעיר כמשמעותו בסעיף 71 לחוק
הרשות השנייה יחולו הוראות סעיפים 6מט5 וסעיף זה.

נעמה דניאל:

וזה ייעשה ב-6נה(ד)?

זיו גלעדי:

נכון.

אתי בנדלר:

אז (8) אושר?

היו"ר יואב קיש:

(8) אושר.

מירי נאור:

ב-(8) לדעתי אין סיפה כזאת.

היו"ר יואב קיש:

על (9) לא הצבענו עדיין. צריך להקריא.

מירי נאור:

אתי, ב-(8) יש - - -

אתי בנדלר:

זיו, על מה ביקשת עכשיו שינוי נוסח, על (8) או (9)?

זיו גלעדי:

על (9).

היו"ר יואב קיש:

(8) אושר והוצבע. מישהו רוצה להתייחס ל-(9)?

מירי נאור:

אבל הוא לא כתוב נכון, אין סיפה כזאת, אין ב-(8) סיפה שאומרת "וכן
שידוריו".

היו"ר יואב קיש:

אם יהיו שינויי נוסח הם יבוצעו.

קריאה:

דווקא יש - - -

קריאות:

- - -

היו"ר יואב קיש:

לא משנה. יש לכם התייחסות ל-(9) או שאפשר להקריא ולהצביע? תקריאי בבקשה את
(9).

איילת נחמיאס ורבין (המחנה הציוני):

בסעיף 6נה - - -

אתי בנדלר:

יש, מירי, יש.

היו"ר יואב קיש:

צריך להקריא את הכול, כי יש רוויזיה על כל הסעיף.

איילת נחמיאס ורבין (המחנה הציוני):

  -----------------------------------------------------------------------
                      (9) בסעיף 6נה(ב)(2), אחרי "בפסקה (1)" יבוא "בתקופת
                      המעבר", ובמקום "משדר ערוץ ייעודי, כהגדרתו בסעיף 6א"
                      יבוא "בעל רישיון זעיר ייעודי", ובסופו יבוא "לעניין
                      זה, "תקופת המעבר" ו"בעל רישיון זעיר ייעודי" –
                      כהגדרתם בסעיף 6כא1(ח)".
  -------------- ---- ---------------------------------------------------

  -----------------------------------------------------------------------

היו"ר יואב קיש:

זיו, בבקשה.

זיו גלעדי:

על זה הקראנו נוסח אחר, שאומר: על העברת שידוריו של בעל רישיון זעיר
כמשמעותו בסעיף 71ו - - -

היו"ר יואב קיש:

רגע, אני רוצה שתקריא את כל הסעיף.

זיו גלעדי:

אני מקריא את הכול. במקום כל מה שכתוב כרגע כ-(9) ייכתב: בסעיף קטן (ד),
סעיף חדש, על העברת שידוריו - - -

היו"ר יואב קיש:

איפה? מה? תקריא את הכול, שלא ישאלו איזה סעיף.

זיו גלעדי:

אחרי (ג) תבוא פסקה (ד), על העברת - - -

היו"ר יואב קיש:

עוד פעם, מההתחלה.

זיו גלעדי:

בסעיף 6נה, אחרי פסקה (ג) תבוא פסקה (ד) - - -

היו"ר יואב קיש:

זה לא שינוי נוסח?

רועי פולקמן (כולנו):

לא, זה נוסח אחר.

מודי שרפסקי:

לא, אבל זה לא המקום המתאים. זה אפיק ערוץ עצמאי, זה לא קשור לשם.

זיו גלעדי:

זה כן קשור.

היו"ר יואב קיש:

תקריא.

זיו גלעדי:

"על העברת שידוריו של בעל רישיון זעיר כמשמעותו בסעיף 71ו לחוק הרשות
השנייה יחולו הוראות 6מט5 בסעיף זה".

נעמה דניאל:

- - - בעל רישיון זעיר.

זיו גלעדי:

נכון. ההוראה לגבי זעיר ייעודי תהיה בהוראת מעבר. וזה אומר שבעל רישיון
זעיר חייב לשלם דמי מעבר.

קריאה:

ללוויין.

זיו גלעדי:

זה בלוויין, וקודם הקראנו את הסעיף לגבי הכבלים.

היו"ר יואב קיש:

אוקיי. מי בעד סעיף (9) כפי שהוקרא?

הצבעה

בעד אישור הפסקה – פה אחד

פסקה 18(9) לתיקון אושרה.

היו"ר יואב קיש:

התקבל. סגרנו את 18, בתיקונים שהקריא זיו. המשמעות של סעיף זה היא שערוץ זה
משלם דמי מעבר ללוויין.

הלאה. לי רשום עכשיו סעיף 21.

שרן השכל (הליכוד):

לא, יש את סעיף 20. הגשתי עליו רוויזיה. הוראות המעבר בנוגע לדרך קבלת
הרישיון באות במקום האמור בסעיף 33ב - - -

היו"ר יואב קיש:

מה המהות שם?

שרן השכל (הליכוד):

שההוראות בסעיף 33ב לא יחולו על ערוץ זעיר. גם סעיף 21 - - -

היו"ר יואב קיש:

רגע, אני רוצה לעבוד מסודר לפי הרוויזיות שיש לנו. את יודעת על מה את
מדברת? מה המהות? תגידי מה המהות, מה השינוי. אני רוצה להבין את המהות, לא
סעיף-סעיף-סעיף, אני לא עוקב.

שרן השכל (הליכוד):

יש דרך מסוימת לקבל רישיון, וזה במקום - - -

קריאות:

אנחנו לא שומעים ולא יודעים על איזה סעיף מדברים.

אתי בנדלר:

מדברים עכשיו על הוראות מעבר לעניין בעל רישיון זעיר. בסעיף 21(2) יש הוראה
לעניין תקופת המעבר. חברת הכנסת השכל ביקשה בו דיון מחדש והיא עכשיו
מסבירה - - -

היו"ר יואב קיש:

אבל לא הסרת את זה?

שרן השכל (הליכוד):

לא, את זה לא.

אתי בנדלר:

הבקשה התקבלה ועכשיו היא מסבירה מה היא מבקשת.

היו"ר יואב קיש:

רגע, לאיזה סעיף עברנו?

אתי בנדלר:

סעיף 21, עמוד 14.

שרן השכל (הליכוד):

- - -

היו"ר יואב קיש:

לפי הרישומים שלי ברוויזיות אני בסעיף 21, אין לי רוויזיה לסעיף 20.

שרן השכל (הליכוד):

זה קשור ל-33ב - - -

היו"ר יואב קיש:

שרן, אבל אין לי... אנחנו הצבענו על הרוויזיות, אני עובד לפי מה שהצבענו
עליו, ואין לי רוויזיה לסעיף 20.

שרן השכל (הליכוד):

אז אולי ויתרתי על זה - - -

קריאות:

- - -

היו"ר יואב קיש:

טוב שהסרת, שרן - - -

שרן השכל (הליכוד):

זה בכל מקרה קשור גם ל-33.

היו"ר יואב קיש:

כשנגיע לרוויזיה הרלוונטית נדון בה. אנחנו עוברים לדון ברוויזיה בסעיף
21(2).

לידור בליטנר:

ל-(1) יש לי הערה קטנה - - -

היו"ר יואב קיש:

אבל אין עליו רוויזיה ואין כלום, אז מה אני יכול לעשות?

אתי בנדלר:

מה, זה רק הבהרה?

לידור בליטנר:

זה לא נכנס תחת תקופת המעבר, ותהיתי למה.

קריאות:

- - -

אתי בנדלר:

הסבת הערבויות - - -

לידור בליטנר:

הסבת ערבויות לאירוע חד פעמי. אבל הסיפה מדברת על זה שערבויות הוסבו הן גם
להבטחת מילוי ההוראות לפי החוק וגם להבטחת מחויבויות העבר, ולא הולכים
לסעיף הכללי, שאומר שנקבעות הערבויות האלה. אז השאלה היא למה ההחרגה הזאת
היא לא רק לתקופת המעבר, כמו כל יתר הוראות תקופת המעבר.

היו"ר יואב קיש:

לא, הערבויות האלה יחולו גם על הרישיון שלו וגם על מחויבויות העבר, וזה חל
כל עוד הוא שם, ואני לא משנה את זה. אני לא אשנה את זה ברגע שהוא יהיה
זעיר.

לידור בליטנר:

אבל נגיד עברו חמש שנים – לא תרצה ל - - - ?

היו"ר יואב קיש:

לא, לא, לא. כל עוד הוא זעיר.

שרן השכל (הליכוד):

יואב, בעצם בסעיף 33א - - -

היו"ר יואב קיש:

אנחנו ברוויזיה של שרן השכל לסעיף 21(2), תקופת המעבר.

שרן השכל (הליכוד):

ב-(א) כתוב שכל הסעיפים שחלים, לא יחולו עליו הוראות סעיף 33א....

היו"ר יואב קיש:

נכון, ומה את רוצה?

שרן השכל (הליכוד):

צריך גם להוסיף שיש להתאים את הסעיף של 33א(ב)(2). למה? כי זה אומר שבעל
רישיון שהפר בשלוש השנים האחרונות לא יהיה רשאי לרישיון.

אתי בנדלר:

אני חושבת שאת צודקת ואני כבר כתבתי את זה לעצמי. אני קוראת את זה:

  ---------------------------------------------------------------------------
                      (2)      
                      בתקופת   
                      המעבר –  
  -------------- ---- -------- ----------------------------------------------
                               (א) לא יחולו עליו הוראות סעיף 33א(א)(2)(ב) וכל
                               עוד לא חל שינוי באחזקות של בעל הרישיון –
                               הוראות סעיף 33א(ב)(1) ו-(2) לחוק העיקרי וסעיף
                               33ב(א);

  ---------------------------------------------------------------------------

שרן השכל (הליכוד):

כן. אבל גם לאחר תקופת המעבר, כי יכול להיות שהם יחליטו לעבור אחרי שנתיים,
ואז זה שלוש שנים - - -

היו"ר יואב קיש:

אבל תקופת המעבר זה חמש שנים.

שרן השכל (הליכוד):

אבל מה אם הם יחליטו לעבור אחרי שנתיים לזעיר במקום זעיר ייעודי?

היו"ר יואב קיש:

אז הם מפסיקים לקבל את ההטבות של ייעודי.

שרן השכל (הליכוד):

לא, אבל הוא הפר את תנאי הרישיון לפני שלוש שנים, ולכן הרישיון שלו בטל.
אנחנו לא רוצים שיבטלו לו את הרישיון. כי סעיף 33א(ב)(2) קובע שכל מי שהיה
בעל עניין במשדר שמפר בשלוש השנים האחרונות לא יהיה זכאי לרישיון.

אתי בנדלר:

רגע, רגע, רגע, תסתכלי על הרישה של סעיף 21: על מי שהיה בעל רישיון משרד
ערוץ ייעודי וקיבל רישיון זעיר ייעודי או רישיון זעיר יחולו הוראות החוק
העיקרי, בכפוף להוראות אלה, ובכלל זה בתקופת הרישיון המותנה. ואז כתוב: לא
יחולו עליו ההוראות האלה... זאת אומרת, גם בתקופה שהוא זעיר, אוקיי?

שרן השכל (הליכוד):

אוקיי.

היו"ר יואב קיש:

מירי, הבנת? זה שהוא הופך להיות זעיר - - -

שרן השכל (הליכוד):

אבל את מוסיפה - - -

אתי בנדלר:

אבל כל זה לתקופת המעבר, לחמש השנים.

היו"ר יואב קיש:

גם אם אותו זעיר ייעודי הופך להיות זעיר, הוא עדיין נהנה מנושא חובות העבר
וההחזרים שלהם וזה לא ייחשב לו כהפרה.

מירי נאור:

לא יגידו שהוא בעצם לא עמד - - - ?

היו"ר יואב קיש:

לא, לא יגידו. טוב, אני מעלה להצבעה את ההצעה כפי שהקריאה היועצת המשפטית.
מי בעד?

הצבעה

בעד אישור הפסקה – פה אחד

פסקה 21(2)(א) לתיקון אושרה.

היו"ר יואב קיש:

ההצעה התקבלה.

קריאה:

אפשר להקריא את זה שוב?

אתי בנדלר:

כן.

  ----------------------------------------------------------------------------
                     (2)      
                     בתקופת   
                     המעבר –  
  ------------- ---- -------- ------------------------------------------------
                              (א) לא יחולו עליו הוראות - - -

  ----------------------------------------------------------------------------

היו"ר יואב קיש:

יוליה, בחוץ, זה מפריע, אי אפשר לעבוד ככה. את רוצה לדבר עם שירלי? דברו
בחוץ. אני מבקש לנהל את השיחות בחוץ, זה מפריע.

מירי נאור:

אפשר משהו בהצתה מאוחרת? - - -

קריאות:

- - -

לאה ורון:

שירה, אתם מפריעים לנו. אתה מפריע לנו, שם.

היו"ר יואב קיש:

תקריאי את הסעיף.

אתי בנדלר:

אני קוראת שוב את פסקה (2), שכפופה לרישה של סעיף 21:

  ---------------------------------------------------------------------------
                      (2)      
                      בתקופת   
                      המעבר –  
  -------------- ---- -------- ----------------------------------------------
                               (א) לא יחולו עליו הוראות סעיף 33א(א)(2)(ב) וכל
                               עוד לא חל שינוי באחזקות של בעל הרישיון –
                               הוראות סעיף 33א(ב)(1) ו-(2) לחוק העיקרי וסעיף
                               33ב(א);

  ---------------------------------------------------------------------------

היו"ר יואב קיש:

תודה. ממשיכים.

מירי נאור:

סליחה, קצת הצתה מאוחרת, אבל אנחנו מרגישים שאולי פספסנו משהו ב-18(9).
שיניתם שם משהו?

היו"ר יואב קיש:

עכשיו אני לא דן בזה, נגמר. מי שלא הקשיב - - -

מירי נאור:

רק לדעת - - -

היו"ר יואב קיש:

הלאה, נקסט, אני לא הולך אחורה עכשיו. אתם פה – תקשיבו. אני לא אבדוק עכשיו
אם סעיף כזה או אחר שונה או לא שונה.

אתי בנדלר:

על סעיף 21(2)(ג) הייתה בקשה לדיון מחודש של שר התקשורת, אני לא זוכרת על
מה זה היה.

זיו גלעדי:

אחרי שהוספנו שני סעיפים חדשים, 6לד(ד) ו-6נה(ד), אנחנו רוצים להוסיף סעיף
שיגיד: על אף האמור בסעיפים 6לד(ד) ו-6נה(ד), שידוריו יועברו על ידי בעל
רישיון כללי לשידורי כבלים ועל ידי בעל רישיון לשידורי לוויין ללא תשלום
בעד העברתם.

היו"ר יואב קיש:

לבעל רישיון זעיר ייעודי.

זיו גלעדי:

נכון.

היו"ר יואב קיש:

אבל זיו, אני חייב להגיד לך הערה: השיטה שאתה מקריא היא בלתי נסבלת. אף אחד
לא מבין את מה שעובר לך בראש. אם לא תקריא בדיוק את מה שאתה מתכוון שנצביע
עליו, לא נבין. ולכן אני מבקש שתקריא את הסעיף במלואו, לאט, וברור. אני
רוצה להסביר את המהות של הסעיף. הסעיף הוא סעיף חדש, שבא לפטור את הערוצים
הזעירים הייעודיים מתשלום דמי מעבר, גם לכבלים וגם ללוויין, נכון?

זיו גלעדי:

נכון.

היו"ר יואב קיש:

אז תקריא אותו לאט ובקצב שנבין.

זיו גלעדי:

אנחנו פשוט מוסיפים סעיף (ג), שהוא באמצע שני סעיפים קודמים. הסעיף הראשון
אומר: על מי שהיה בעל - - -

היו"ר יואב קיש:

רגע, זה מה שמוסיפים?

זיו גלעדי:

לא, אני מוסיף רק את (ג).

היו"ר יואב קיש:

נו, אז תקריא את (ג).

זיו גלעדי:

(ג) אומר: על אף האמור בסעיף 6לד(ד) ו-6נה(ד) שידוריו - - -

היו"ר יואב קיש:

לאט. כותבים פה.

נעמה דניאל:

תתחיל ברישה.

זיו גלעדי:

הרישה, שלא משתנה, היא: על מי שהיה בעל רישיון משדר ערוץ ייעודי וקיבל
רישיון - - -

היו"ר יואב קיש:

רגע, עצור, עובדה שלא יודעים איפה אתה.

אתי בנדלר:

אה, אתה קורא את הרישה של סעיף 21, אוקיי.

זיו גלעדי:

נתבקשתי לקרוא את הרישה של סעיף 21 ואני קורא את הרישה. זה כתוב ולא שינינו
אף מילה:

על מי שהיה בעל רישיון משדר ערוץ ייעודי וקיבל רישיון זעיר ייעודי או
רישיון זעיר יחולו הוראות החוק העיקר, בכפוף להוראות אלה, ובכלל זה בתקופת
הרישיון המותנה שניתן לו ככזה.

סעיף (2) מדבר על תקופת המעבר, ואז אנחנו קופצים לסעיף (ג), ובו אנחנו
אומרים: על אף האמור בסעיפים 6לד(ד) ו-6נה(ד) שידוריו יועברו על ידי בעל
רישיון כללי לשידורי כבלים ועל ידי בעל רישיון לשידורי לוויין ללא תשלום
בעד העברתם.

אתי בנדלר:

אז הוספת ברישה את המילים "על אף האמור בסעיף 6לד(ד) ו-6נה(ד)", ומחקת את
ההפניה לסעיפים בתוך - - -

זיו גלעדי:

נכון.

אתי בנדלר:

אוקיי.

היו"ר יואב קיש:

איפה אנחנו?

אתי בנדלר:

עמוד 14, סעיף 21(2)(ג).

היו"ר יואב קיש:

בסדר. מי בעד?

הצבעה

בעד אישור הפסקה – פה אחד

פסקה 21(2)(ג) לתיקון אושרה.

היו"ר יואב קיש:

התקבל. הלאה.

אתי בנדלר:

יש בקשה לדיון מחדש בפסקה (3).

היו"ר יואב קיש:

זה שלי, אבל לדעתי כבר עשינו את זה. צריך להקריא ולהצביע על הכול?

אתי בנדלר:

אני לא יודעת למה אתה ביקשת דיון מחדש. אה, אנחנו ביקשנו בשמך.

נעמה דניאל:

אני אסביר למה. ב-17 בינואר הוועדה קיבלה החלטה שהערוצים הזעירים הייעודיים
יוכלו להיות בבעלות יחיד עד 100% למשך כל תקופת המעבר; אם אחרי תקופת המעבר
נשארו זעירים, יכולים להישאר בבעלות יחיד עד 100% עד שמפסיקים להיות - - -
; הפסיקו להיות זעירים, עליהם לעמוד במגבלת 74%, כלומר למכור אחזקות בתוך
שנתיים; ערוץ זעיר תחת כללי האחזקות הרגילים – עד 74%.

ב-30 בינואר הוועדה ביקשה לקבל החלטה, ואז ביקשה מאיתנו לבדוק אם צריך דיון
מחדש בנושא. לפי ההחלטה שהתבקשה להתקבל ב-30 בינואר, הערוצים הזעירים
הייעודיים יוכלו להיות בבעלות יחיד עד 100% במשך כל תקופת המעבר, וגם למכור
את אחזקותיהם בלי מגבלה. אם אחרי תקופת המעבר נשארו זעירים, יכולים להישאר
בבעלות יחיד עד 100%, אך למכור את אחזקותיהם רק בהתאם למגבלות החוק, כלומר,
עד 74%. זה כבר עשינו מחדש. ורק לברר שאין שינוי בשאר ההחלטה מ-17 בינואר,
כלומר, שאם הם מפסיקים להיות זעירים בתוך שנתיים הם עדיין צריכים - - -

היו"ר יואב קיש:

נכון, אין שום שינוי, זה ברור. אחרי שנתיים שהם הפסיקו להיות זעירים הם
צריכים למכור.

עודד פורר (ישראל ביתנו):

צריך להצביע על זה?

היו"ר יואב קיש:

צריך להצביע על זה? כי ביקשנו דיון מחדש.

נעמה דניאל:

כן. וגם על העניין של המכירה - - -

לאה ורון:

למען הספר ספק תמיד עדיף להצביע.

היו"ר יואב קיש:

אז למעשה אנחנו לא עושים שינוי בסעיף.

נעמה דניאל:

נכון.

אתי בנדלר:

אבל זה מחייב תיקון נוסח.

היו"ר יואב קיש:

אוקיי, אז כפי שהקריאה היועצת המשפטית – מי בעד?

הצבעה

בעד אישור הפסקה – פה אחד

פסקה 21(3) לתיקון אושרה.

היו"ר יואב קיש:

ההצעה התקבלה. סיימנו את הרוויזיות?

אתי בנדלר:

לדעתי כן. אני מקווה שלא פספסנו שום דבר.

היו"ר יואב קיש:

אני רוצה להגיד עוד כמה דברים - - -

שרן השכל (הליכוד):

רגע, יש גם רוויזיה על סעיף 61.

היו"ר יואב קיש:

איזה סעיף זה לחוק?

שרן השכל (הליכוד):

הנושא של ערוצים דוברי ערבית. זה שהם צריכים - - -

היו"ר יואב קיש:

זה כבר ירד. ביקש את זה דב, ולא אישרנו את זה, זה נפל. ברשימה של הרוויזיות
שלי עברנו על כל הרוויזיות.

יש שני דברים שאני עוד רוצה לעשות. גם יש לשרן בקשה, ויש לשר. כלומר, נשארו
לנו ארבעה דברים. השניים שלי קצרים - - -

קריאות:

- - -

היו"ר יואב קיש:

אין עוד רוויזיות, נשארו הסתייגויות שצריך להצביע עליהן ועוד כמה נושאים
שנדבר עליהם, ארבעה נושאים.

אנחנו אישרנו היום לערוץ זעיר ייעודי להחזיק או להשתתף במכרז של רדיו
אזורי. בעל שליטה. יש לנו ערוץ זעיר ייעודי אחד שיש בו את קשת. אני רוצה
לוודא שכמובן אין כוונה שאנחנו מרשים לאותו ערוץ לעשות את זה, לערוץ של
קשת, כל עוד מבנה הבעלות נראה ככה. זה משהו שצריך להצביע עלי זה? יש לנו
מגבלות בהוראת השעה הספציפית של קשת, עם השמירה על זה - - -

קריאות:

- - -

רעיה עדני:

אתי, אני חושבת שזה חל על קשת מתוקף... לדעתי בגלל שהם בעל רישיון לשידורים
חוק הרשות השנייה חל על קשת גם ככה.

היו"ר יואב קיש:

אם החוק חל אז אין בעיה.

רעיה עדני:

הוא המחזיק, הוא הבעלים.

קריאות:

- - -

אתי בנדלר:

זה מחייב בדיקה, כי בעצם יכול להיות שהבעלים - - -

היו"ר יואב קיש:

אוקיי, אתי, הפתרון שלי הוא כזה. אנחנו מדברים על המהות. לדעתי על המהות
כולם יסכימו, ואתם, אם צריך, תנסחו. אנחנו נצביע על המהות. חבר הכנסת, יש
לנו מגבלות לערוץ 24, שאפשרנו לו את האחזקה וכל זה. בין המגבלות צרך להוסיף
שגם אסור לו להשתתף - - -

רועי פולקמן (כולנו):

הוא מוחרג מהדבר הזה.

היו"ר יואב קיש:

בדיוק. הוא מוחרג מהאישור לרדיו אזורי.

שרן השכל (הליכוד):

אבל הוא לא יכול להיות - - -

היו"ר יואב קיש:

בסדר, אם לא צריך אז לא צריך. אבל אם צריך - - -

שרן השכל (הליכוד):

האם החוק עדיין - - -

היו"ר יואב קיש:

אם קשת לא שם הוא יכול לעשות והוא גם פטור. אם קשת שם הוא לא יכול. זאת
הנקודה.

איתמר חרמון:

וגם הבעלים של קשת.

היו"ר יואב קיש:

ברור, גם בעלים. זה השרשור, זה המהות – הבעלים, לא החברה עצמה.

איילת נחמיאס ורבין (המחנה הציוני):

כל הבעלים? הרי לקשת אין בעלים אחד, זה לא 100%.

היו"ר יואב קיש:

בעל עניין.

איילת נחמיאס ורבין (המחנה הציוני):

בעל עניין מעל 5% או מעל 25%?

קריאה:

מעל 5%.

איילת נחמיאס ורבין (המחנה הציוני):

לא, זה תלוי בהגדרה.

קריאה:

לא, לא, בעל עניין הוא לא בעל - - -

היו"ר יואב קיש:

חבר'ה, אני אומר לכם בצורה הכי ברורה: כל אחד מהבעלים של קשת לא יכול
להיכנס לרדיו אזורי, גם אם הוא בעל עניין. אין פה בכלל דילמה. בעל עניין
בערוץ 24 לא יכול להשתתף בפטור של רדיו אזורי כל עוד קשת שם בשליטה. מי בעד
ההחלטה הזאת?

הצבעה

בעד ההצעה – פה אחד

ההצעה התקבלה.

היו"ר יואב קיש:

ההצעה התקבלה.

אתי בנדלר:

אנחנו כמובן נבדוק אם יש צורך לעגן את זה, או שהחוק מונע את זה כבר.

היו"ר יואב קיש:

יפה. נגה, רצית להציג איזה משהו. אבל לא את החדשות, אלא הדבר השני.

נגה רובינשטיין:

בסעיף 6 לתוספת יש הוראה שמחייבת שהסוגה העילית תהיה בין השעות שבע ל - - -

אתי בנדלר:

סעיף 6 של איזה תוספת?

נגה רובינשטיין:

התוספת השנייה.

אתי בנדלר:

אה, שעות השידור של סוגה עילית, אוקיי.

נגה רובינשטיין:

להבנתנו כתוצאה מביטול הסעיף ועל מנת שתהיה לנו גמישות בשידור, נכון יהיה
לבטל את הסעיף הזה.

היו"ר יואב קיש:

מישהו מתנגד לזה? אסף, בבקשה.

אסף אמיר:

אני פשוט מעלה חשש לגבי מה זה אומר על מה שאנחנו נראה בפריים-טיים. אני לא
אומר שלא צריך לתת איזושהי גמישות, אבל מה אם לדעת שחלק מהסוגה העילית כן
תשודר בשעות - - -

היו"ר יואב קיש:

יש פה שאלה שאני גם לא יודע להגיד בדיוק את ההשפעות שלה. אני כן יודע להגיד
שאני בעולם של הקטנת רגולציה ואני בטח לא רוצה להיכנס ללוח השידורים שלהם.
אני לא רואה פה סכנה, הם משקיעים את הכסף בכל מקרה. אני אגיד לך יותר מזה,
אם זה טוב אתה אפילו תקבל פריים-טיים, ואם זה לא טוב אז אתה עושה טעות.

אסף אמיר:

אני אף פעם לא ביקשתי מהגופים - - -

איילת נחמיאס ורבין (המחנה הציוני):

זה לא אתה.

אסף אמיר:

רגע, סליחה - - -

היו"ר יואב קיש:

אני רוצה לתמוך בהצעה. אני אעלה את זה להצבעה - - -

רועי פולקמן (כולנו):

רגע, אפשר לשאול מה אומרים אנשי המקצוע?

יוליה שמאלוב ברקוביץ:

אנחנו כבר אמרנו שאנחנו בעד. אסף, אני גם אגיד לך גם למה. אני מניחה
שהערוצים משקיעים מאות אלפי שקלים על כל דרמה, ויש נשים שיושבות בשעה כזאת
ובערב לא יכולות לראות דרמה טובה. אני מדברת על עקרות בית, על אנשים
שהפריים-טיים זה השיא של הזמן שהם עם ילדים, מבשלים או אני לא יודעת מה.
ויש גם אבות כאלה. לכן יכול להיות שזה דווקא טוב שזה מפוזר - - -

אסף אמיר:

רק הערה אחת ואחר כך תעשו מה שאתם חושבים, כי אתם ממילא עושים מה שאתם
חושבים. הרי במשך כל השנים הדבר הזה – ואיתן כבל מכיר את זה – היה חוק
ברזל. והיום משנים את זה. - - -

היו"ר יואב קיש:

כי שינינו היום הרבה דברים. תודה.

אסף אמיר:

בסדר, אבל לשנות את זה מהקצה אל הקצה ביום אחד?

היו"ר יואב קיש:

טוב, תודה, שמענו. אני מעלה להצבעה את הבקשה שדנו בה, לביטול סעיף 6 לתוספת
השנייה. מי בעד? מי נגד? מי נמנע?

הצבעה

בעד ההצעה – פה אחד

ההצעה לבטל את סעיף 6 לתוספת השנייה התקבלה.

היו"ר יואב קיש:

ההצעה התקבלה.

אנחנו עוברים לשני דברים נוספים שנשארו לנו, ואחרי זה נצביע על
ההסתייגויות. שרן, בבקשה.

שרן השכל (הליכוד):

אני דיברתי לפני שתי ועדות על העניין של חיבור המועצות – מועצת הלוויין
והכבלים ומועצת הרשות השנייה. אני רוצה להקריא את הנוסח, ואז אני אנמק.

היו"ר יואב קיש:

בבקשה.

שרן השכל (הליכוד):

על פי חוק התקשורת (בזק ושידורים) סימן ב', סעיף 6ב בטל, 6ג בטל, 6ד בטל,
ובסעיף 6ה במקום "אלה תפקידי המועצה" יבוא "הרשות השנייה תקבע ותתווה ותפקח
על חוק זה". סעיף 6ה(8) - - -

רועי פולקמן (כולנו):

חמש דקות לפני חצות, זמן מעולה להעלות את זה. זה מרתק, אני פתוח לדיון על
כל סעיף...

היו"ר יואב קיש:

רועי, תן לה לסיים.

רועי פולקמן (כולנו):

לא, אני בעד, זה ממש מקסים.

היו"ר יואב קיש:

את יודעת מה, בואי נעצור רגע את ההקראה של הסעיפים ותגידי את המהות.

רועי פולקמן (כולנו):

גם לי יש כמה סעיפים שחשבתי עליהם, היה לנו סיכום על ערוץ לכל מפלגה...

שרן השכל (הליכוד):

בסעיף 6ה(8) יתווסף: לעניין החלת חוק זה, בכל מקום בו רשום "המועצה" יבוא
"הרשות השנייה". בסעיף 6ה יתווסף: לעניין החלת חוק זה תיפתח מחלקה בתוך
הרשות השנייה שתפקידה פיקוח על חוק זה; חמישה מעובדי המועצה שעניין עבודה
המקצועית יעברו לרשות השנייה. המטרה היא כזו - - -

רועי פולקמן (כולנו):

אני מבקש לבטל את משרד התקשורת, לרשום את זה בהסתייגות... אני רוצה להקים
רשות תקשורת, אני מבקש שזה יעלה לדיון רציני הערב.

היו"ר יואב קיש:

רועי, אל תפריע לה, תן לה לסיים.

רועי פולקמן (כולנו):

זו הצעה חשובה ומהפכנית.

היו"ר יואב קיש:

רועי, אני רוצה להגיד רגע מילה - - -

רועי פולקמן (כולנו):

נו די, אי אפשר לעשות מעצמנו אידיוטים - - -

שרן השכל (הליכוד):

רועי, רועי - - -

רועי פולקמן (כולנו):

- - -

קריאות:

- - -

היו"ר יואב קיש:

רועי, תפסיק רגע.

רועי פולקמן (כולנו):

זה לא מבזה את הוועדה?

היו"ר יואב קיש:

לא, אני אסביר לך למה.

רועי פולקמן (כולנו):

זה בדיחה.

היו"ר יואב קיש:

אני רוצה לדבר על המהות. חברת הכנסת שרן השכל מאמינה שצריך לגמור עם סיפור
"ברית המועצות" - - -

רועי פולקמן (כולנו):

בסדר, אבל עכשיו?

היו"ר יואב קיש:

רגע, תקשיב עד הסוף. אני גם חושב שלא עכשיו, אבל זכותה כחברת כנסת לומר את
דעתה - - -

רועי פולקמן (כולנו):

לא, יש נורמות התנהלות.

שרן השכל (הליכוד):

אתה אל תלמד אותי איך להתנהג.

רועי פולקמן (כולנו):

בוודאי שאני אלמד אותך.

היו"ר יואב קיש:

רועי, תן לי לסיים את דבריי, אני בדיוק מדבר על הנורמות האלה, ואתה תקשיב
לי, כי להקשיב זה חלק מהנורמות האלה.

רועי פולקמן (כולנו):

בבקשה.

היו"ר יואב קיש:

היא העלתה את הנושא הזה בישיבה הקודמת או אפילו לפני שתי ישיבות. אמרתי
לשרן את דעתי – שלא בוועדה הזו נעביר את החוק של "ברית המועצות". היא
התעקשה כחברת כנסת, וזו זכותה לומר את דעתה בעניין.

רועי פולקמן (כולנו):

בסדר, אבל זה לא רציני.

היו"ר יואב קיש:

תקשיב רגע, רועי - - -

עודד פורר (ישראל ביתנו):

אתה לא אחראי פה על מה רציני ומה לא.

שרן השכל (הליכוד):

אל תמליצו לי מה כן לעשות ומה לא לעשות.

היו"ר יואב קיש:

בדיוק, רועי. אתה לא תפריע, תן לדבר.

עודד פורר (ישראל ביתנו):

רועי, זה לא במקום.

היו"ר יואב קיש:

הנה, הוא הפסיק לדבר. שרן, תסיימי.

שרן השכל (הליכוד):

בוא תעצבן אותי, נכון? תעצבן אותי. למה? כי נשים הרי לא מבינות. אתה צריך
להסביר מה נשים חושבות ואיזה חוק - - -

רועי פולקמן (כולנו):

מה זה קשור לנשים? מאיפה הבאת את זה עכשיו? די, נו, באמת, כל דבר הופכים
למגדרי.

היו"ר יואב קיש:

די, שרן, אני נותן לך עכשיו דקה - - -

שרן השכל (הליכוד):

אני רוצה להסביר את זה.

היו"ר יואב קיש:

אנחנו כבר בחמישה לשתים עשרה, יש לך דקה.

שרן השכל (הליכוד):

בסדר, אז שלא יפריעו לי.

היו"ר יואב קיש:

אתה לא תפריע לה, ואם תפריע לה אני אתן לה עוד זמן. ואני רק רוצה לסיים את
דבריי. יש פה נושא דרמטי, מהותי, אני טוען שהחוק הזה הוא לא המקום, אבל
זכותה כחברת כנסת לומר את כל מה שהיא רוצה בעניין הזה ואף אחד פה לא ימנע
את זה ממנה, ולא משנה מה אתה חושב, רועי פולקמן.

שרן השכל (הליכוד):

תודה רבה.

היו"ר יואב קיש:

אני מסכים איתךָ שזה לא המקום, אבל היא תגיד את מה שהיא רוצה לגיד.

שרן השכל (הליכוד):

ההחלטה להסיר רגולציה ובירוקרטיה – חלק מהותי ממנה זה לאחד את הגופים
הרגולטוריים. כבר שנים שמנסים לאחד ולעשות את "ברית המועצות" וכל פעם
נכשלים. כאשר אנחנו עושים רפורמה כזו חשובה, שלמעשה מסירה רגולציה
ובירוקרטיה, אין שום סיבה שגם לא נאחד את המועצות האלה. אני מאמינה שזה
סעיף פשוט שניתן להכניס בארבעת הסעיפים הללו, ולמעשה סוף כל סוף נפתור את
הבעיה הרגולטורית האדירה. כל פעם עולה השאלה האם זה של הרשות השנייה או האם
זה של המועצה, כל פעם הן נלחמות ביניהן. אז פשוט מאוד צריך לפתוח מחלקה
בתוך הרשות השנייה לטלוויזיה ורדיו, מחלקה של חמישה אנשים כולה, אנשים
משפטיים שיעשו עבודה מקצועית, שיעשו פיקוח ורגולציה בדיוק על הדבר הזה. זה
לא כזה סיפור גדול, ואני חושבת שחשוב להכניס את זה גם בחוק הזה.

היו"ר יואב קיש:

תודה. אני רוצה להגיד לשרן שברמה האישית אני מאוד מזדהה עם מה שאת אומרת.

איילת נחמיאס ורבין (המחנה הציוני):

גם אני.

היו"ר יואב קיש:

אני רוצה שתכף חבר הכנסת איתן כבל, יו"ר ועדת הכלכלה, גם יתייחס לזה. אני
אומר לך שברמה האישית אני מאוד מתחבר לזה, אבל פרקטית – ואת זה אני אומר
כיו"ר הוועדה – זה לא המקום. אבל אני מאוד מכבד את האמירה שלך ובאופן
עקרוני אני מאוד בעדה.

איתן כבל, יושב-ראש ועדת הכלכלה, שהנושא הזה הוא בליבת העשייה שלו, יתייחס.

איתן כבל (יושב-ראש ועדת הכלכלה):

אני רוצה להתייחס לעניין הזה. תראו, "ברית המועצות" כבר מזמן פורקה, אבל
צריך לחדש אותה פה, ושרן צודקת בגדול. המקום של העניין הוא לא כאן, אבל
העיקרון שאת מעלה הוא עיקרון נכון.

יחד עם זאת אני עשיתי הכול כדי להביא את הנושא של איחוד "ברית המועצות".
ובשלב מסוים, עם פילבר, הם באו אליי והתחילו לעשות איתי חשבונות פוליטיים
וכל מה שעניין אותם זה הסידור הפוליטי, אז אמרתי תודה רבה, אני לא מוכן
להיות שותף למשחק הזה.

אם מביאים הצעה מקצועית ועניינית... הרי ממילא אני לא הייתי ממנה אף אחד;
אני ביקשתי למנות את האנשים? כל העניין היה צריך להיות בשקיפות מלאה, אבל
כשאני ראיתי שזה הופך להיות משחק... ואת יודעת מה? היום אנחנו יודעים הרבה
דברים לגבי דברים שעלו אז, בקשות כאלה ואחרות, כולל בוועדה הזאת, להזכיר
לכם את בזק וכל מיני עניינים כאלה.

בשורה התחתונה אני בעד, ואני גם באתי בדברים עם השר, ואני מקווה שאני אצליח
להגיע איתו – אולי, אולי – סוף-סוף לאיזשהן הבנות, אם באמת העניין האמיתי
עומד לנגד עיני השר והממשלה. תודה.

היו"ר יואב קיש:

נאמר לי כרגע על ידי לאה, מנהלת הוועדה, שאת המושג "ברית המועצות" בקונטקסט
הזה המציא רובי ריבלין, כשהיה שר התקשורת. אבל השעה היא שתים עשרה בלילה
ובזה מסתיים נושא המועצות.

שרן השכל (הליכוד):

אני רוצה התייחסות קצרה של הלוויין והכבלים והרשות השנייה.

היו"ר יואב קיש:

התייחסות באמת קצרה, בבקשה.

יונתן בייסקי:

חברת הכנסת השכל, יש למועצה משפחות, יש עובדים, ויש להם ילדים ויש להם
משכנתאות. להעלות בחמישה לשתים עשרה הצעה ולשחק בפרנסה שלנו, במיוחד כשאת
יודעת כמה עזרנו לכם בחוק הזה מהיום הראשון – תסלחי לי שאני אומר לך את זה
– זה לא הגון.

היו"ר יואב קיש:

טוב, זו דעתכם. הרשות השנייה רוצה להתייחס?

יוליה שמאלוב ברקוביץ:

ההתייחסות שלי היא שאחרי שתים עשרה אני הופכת לדלעת.

איילת נחמיאס ורבין (המחנה הציוני):

גם יואב קיש, לידיעתך.

היו"ר יואב קיש:

טוב, מכיוון שחוק "ברית המועצות" עבר אצל איתן בקריאה ראשונה אני ממליץ
לחברת הכנסת השכל להעביר את הנוסח לוועדת הכלכלה, ואיתן ינסה לקדם את זה
בוועדת הכלכלה. אתי, בבקשה.

אתי בנדלר:

מעבר לזה שהנושא הזה הוא לחלוטין לחלוטין לחלוטין חורג מהצעת החוק, אני גם
רוצה לומר לָךְ שההצעה הזאת לא תשיג את המטרה שאת מבקשת. כדי לאחד את שתי
המועצות, את שני הגופים הרגולטוריים, יש להתעסק עם המון סעיפים. הצעת החוק
הממשלתית היא חוברת שעוסקת אך ורק באיחוד הרגולטורים, לא באיחוד הרגולציה
עדיין. אני למשל אפילו לא יודעת מה זה סעיף 6ב לעניין ו-6ג ו-6ד, ומה במקום
מה וכו'. זה חלק קטן מאוד, זה לא ישיג את המטרה. אי אפשר לדון באיחוד
המועצות בסעיפים האלה.

היו"ר יואב קיש:

אני מסכם את זה. אני קודם כול מודה לשרן, שהעלתה נושא מאוד מהותי שיושב
בליבת העשייה של ועדת הכלכלה. אני מבקש מחבר הכנסת כבל לדון בזה בוועדת
הכלכלה. תנסי לקדם את זה במקום הזה. תודה רבה.

נושא אחרון ואז אנחנו עוברים להסתייגויות ובזה נסיים את החקיקה. אין הרבה
הסתייגויות, אבל בבקשה תכינו אותן, כדי שנוכל לעבור להצבעות עליהן. עכשיו
אני רוצה להתייחס לבקשת השר בנושא הערבויות. אני מבקש להציג את הסעיף בנושא
הזה.

אבי שמידט:

כיום המחויבויות של ערוצים הם להעמיד ערבויות כנגד המחויבויות שלהם וכדי
להבטיח את העמידה שלהם בכללים, בעיקר כללים שקשורים בנושא סוגות ונושאים
נוספים. בסופו של דבר הכללים האלה נעשים על ידי הרשות השנייה, וכדי שאנחנו
נוכל לעמוד בקנה המידה שהחוק הזה יצר, לאזן בין כל השחקנים בשוק ולאזן בין
כל המרכיבים השונים שיש בחוק הזה, ההצעה היא שהכללים האלה יובאו לאישור
השר. בפעם הראשונה זה יובא מיד אחרי שיתוקנו, שאנחנו מקווים שיקרה תוך 30
יום, ולאחר מכן אחרי שנה - - -

היו"ר יואב קיש:

אני מבקש סעיף שנוכל להתייחס אליו.

אבי שמידט:

33ב(א).

היו"ר יואב קיש:

באיזה סעיף זה נכנס בהצעת החוק? או שזה סעיף חדש?

אבי שמידט:

זה לא הסתייגות.

היו"ר יואב קיש:

אוקיי, אז זה סעיף חדש. זה סעיף שהקריאה אותו קודם דנה, היה פה דיון על זה
ואני לא רוצה לחזור אליו. אני רק רוצה לשמוע את חברי הכנסת - - -

רועי פולקמן (כולנו):

זה סעיף חדש או לא?

היו"ר יואב קיש:

זה הוגש כבר בוועדה - - -

איתן כבל (יושב-ראש ועדת הכלכלה):

דנה הקריאה את זה.

היו"ר יואב קיש:

לפני יומיים הוגש נוסח, דנה הקריאה אותו, ואנחנו צריכים להחליט להצביע
עליו.

אבי שמידט:

דנה הקריאה, נימקה את זה, והנימוקים נמצאים - - -

היו"ר יואב קיש:

אתה לא זוכר את הוויכוח שהיה פה?

שירה גרינברג:

אחרי שהיא נימקה התנגדו כל משרדי הממשלה וכל הזה, בגלל שחשוב לשמור חומה
סינית בין השר לבין האינטרסים של - - -

אבי שמידט:

זה לא חומה סינית. השר לא יקבע ולא ייכנס לתוך גובה הערבויות - - -

רועי פולקמן (כולנו):

אתי, זה יכול להיות מוגדר נושא חדש?

אתי בנדלר:

אתה יכול לטעון נושא חדש, ובמקרה כזה צריכים ללכת עם זה לוועדת הכנסת. אני
קודם הבעתי עמדות לגבי דברים שמבחינה מהותית אין ספק שהם נושא חדש, גם אם
הם לא יגיעו לוועדת הכנסת.

אבי שמידט:

אני רק אומר שהשר לא יקבע את גובה הערבויות וגם לא ייכנס... הנוסח שהגענו
אליו הוא נוסח שהלשכה המשפטית של משרד התקשורת הציגה. מדובר - - -

היו"ר יואב קיש:

דנה הציגה אותו. משרד התקשורת תומך, אבל שאר המשרדים התנגדו.

אבי שמידט:

מדובר רק בקביעת אמות המידה לערבויות, ולא... במדיניות בלבד, שאותה תגבש
המועצה והשר יאשר.

היו"ר יואב קיש:

זיו, אתה יכול להביא את הנוסח?

זיו גלעדי:

לא, הוא לא כתוב, דנה הקריאה אותו מהראש שלה.

היו"ר יואב קיש:

לא, בלי סעיף כתוב - - -

שירלי שיף:

לא, הנה הוא, הוא כתוב.

רועי פולקמן (כולנו):

זה במכתב של השר.

היו"ר יואב קיש:

תקריאו את זה, אני לא יכול בלי סעיף כתוב. טוב, בואו נתחיל לדבר על זה.
רועי, אתה רוצה להתייחס לזה? שירלי, תקשיבי לרועי.

רועי פולקמן (כולנו):

יצא לי לשוחח על זה עם השר, ואנחנו מאוד מכבדים את השר, ובאמת צריך לפקח על
זה, אבל הוא לא צריך להיות בתהליך הזה. יש מועצת רשות שנייה, היא
הרלוונטית, זה התפקיד שלה בהגדרה שלה.

היו"ר יואב קיש:

פורר, מה דעתך?

עודד פורר (ישראל ביתנו):

אני מסכים בעניין הזה. אני חושב שלכל היותר אפשר היה להביא את זה אולי
לוועדת הכלכלה לאישור או משהו כזה, אבל לא ל - - -

איילת נחמיאס ורבין (המחנה הציוני):

אני מוכרחה להגיד לכם, אני לא חושבת שזה - - -

עודד פורר (ישראל ביתנו):

לא זה המקום.

רועי פולקמן (כולנו):

הערבויות זה נושא מהותי.

אתי בנדלר:

ממש לא צריך התערבות פוליטית בנושא הזה.

אבי שמידט:

ההתערבות היא לא בערבויות, היא בכללים.

היו"ר יואב קיש:

סליחה, לא בסימפוניה. חברת הכנסת נחמיאס ורבין, בבקשה.

איילת נחמיאס ורבין (המחנה הציוני):

זה אחד מהחסמים הבעייתיים, המורכבים, ובהם, עם כל הכבוד, חייבת להיות חוסר
פניות מוחלטת. והשר, עם כל הכבוד והחיבה והערכה – צריך לשים את זה בצד.
היום זה איוב קרא, ומחר זה שר אחר. זה לא רלוונטי, ממש לא רלוונטי.

עודד פורר (ישראל ביתנו):

אני גם חושב שזה לטובתו של השר.

איתן כבל (יושב-ראש ועדת הכלכלה):

כשדנה דיברה... זה מסוג הדברים שלא עושים. זה לא.

איילת נחמיאס ורבין (המחנה הציוני):

בדיוק. זה Big No No.

איתן כבל (יושב-ראש ועדת הכלכלה):

פשוט לא, זה הכול.

היו"ר יואב קיש:

אני רוצה לסכם את זה. שירלי, אני מזכיר לכולם שהרשות השנייה אמרה שבכוונתה
להוריד משמעותית ולעשות את זה בהקדם, ברגע שיהיה להם קוורום - - -

קריאה:

יש קוורום.

היו"ר יואב קיש:

אז אלה כבר חדשות טובות; יש מהלך שמתרקם וקורה. אני, מתוך כבוד ורצון...
אני בוודאי לא אתנגד, אבל אני רואה שכל חברי הוועדה פה מתנגדים, לפחות מי
שדיבר, ולכן, שירלי, אני לא רואה את זה עובר כהחלטת ועדה. אם אתם רוצים
להוסיף את זה כהסתייגות, אני אוסיף את זה כהסתייגות.

אתי בנדלר:

צריכים לעשות הצבעה על זה.

רועי פולקמן (כולנו):

לא, אנחנו לא רוצים להצביע נגד השר, אז עדיף שימשוך - - -

שירלי שיף:

אבל זה מה שהוא מבקש.

רועי פולקמן (כולנו):

שנצביע בכל מקרה?

שירלי שיף:

כן, הוא רוצה להצביע והוא רוצה שתהיה הסתייגות.

אבי שמידט:

אתם מבינים שמדובר רק בעקרונות, כן? אני פשוט עובר פה על חוקים, למשל חוק
מועצת הספורט ועוד אלף ואחד חוקים, שבהם השר רק מסכים לעקרונות שנקבעים,
כדי לאזן את השוק ולראות.

אתי בנדלר:

אז מה אתם מבקשים? הסכמה לכללים?

אבי שמידט:

אני לא מבין במה זה שונה מדמי הרישיון - - -

קריאות:

- - -

היו"ר יואב קיש:

אז אתה רוצה להקריא את הנוסח?

אבי שמידט:

במה זה שונה מדמי המעבר או מכל האלמנטים האחרים?

רעיה עדני:

אנחנו יכולים להסביר לכם באריכות את ההבדלים.

שירה גרינברג:

יש שונות מהותית בין דמי הרישיון, שהרשות השנייה לא יכולה לקבוע לעצמה מה
ישלמו לה - - -

אבי שמידט:

אני לא מבין במה זה שונה - - -

קריאות:

- - -

היו"ר יואב קיש:

שירלי, הסתייגות - - -

רועי פולקמן (כולנו):

אנחנו לא רוצים להגיע להסתייגות במליאה - - -

שירלי שיף:

היה דיון, דנה אמרה את עמדתנו, הקריאה את הנוסח, והוא לא מבין - - -

רועי פולקמן (כולנו):

אבל צריך להבין שזה יהיה אירוע לא נעים; זה יגיע כהסתייגות של השר
למליאה - - -

קריאה:

נכון, זה לא מכובד.

איתן כבל (יושב-ראש ועדת הכלכלה):

זה לא עניין שהוא דווקני, זה פשוט לא לעניין.

רועי פולקמן (כולנו):

הובלנו דברים שהשר עשה, אבל להצביע נגדו במליאה?

שירלי שיף:

השר רצה לדון על ה-ביד, אמרתם שלא. הוא רוצה לדון על הערבויות – גם לא.

היו"ר יואב קיש:

יש לי פתרון. איתן, במסגרת התיקונים לחוק ההסדרים אני מבקש שתעלה את זה
לדיון ותנהל דיון מסודר בין השר - - -

איתן כבל (יושב-ראש ועדת הכלכלה):

רק שיביאו לי הצעה מסודרת.

היו"ר יואב קיש:

שירלי, אין אפילו נוסח.

זיו גלעדי:

אפשר לעשות - - -

היו"ר יואב קיש:

אולי אפשר, אבל לא הוצג נוסח.

זיו גלעדי:

דנה הקריאה נוסח ואני יכול להקריא אותו - - -

אבי שמידט:

כבר ויתרנו פה על לא מעט עקרונות - - -

שירלי שיף:

אולי עוד דקה ברשותך - - -

היו"ר יואב קיש:

אני מוכן שעד סוף ההסתייגויות, אם יגיע נוסח, נצביע עליו.

זיו גלעדי:

נו, באמת.

אבי שמידט:

השאלה אם העיקרון מקובל. אם הוא לא מקובל, תגידו.

היו"ר יואב קיש:

שירלי, יש פה יו"ר ועדת כלכלה, אנחנו עשינו את כל הדבר הזה ביחד, אנחנו
ממשיכים לעבוד ביחד. כאן אפילו אין לנו נוסח לזה, ואני גם שומע התנגדות רבה
מכל חברי הכנסת. אז כדי שזה לא יהיה כהסתייגות אני אחכה עד אחרי ההסתייגות
האחרונה, ואם תחליטו נעשה את זה. תחשבו, תגידו מה אתם מחליטים, בסדר?

אנחנו עוברים להצביע על ההסתייגויות הקיימות, ובסוף נחזור לנושא הזה, שיהיה
נושא אחרון. אני מבקש מכל הפקידוּת של הכנסת להישאר עד שאנחנו מסיימים, עוד
כרבע שעה, אני מניח. אנחנו יכולים לעבור על ההסתייגויות.

נעמה דניאל:

של היום?

היו"ר יואב קיש:

כל ההסתייגויות הקיימות. אנחנו צריכים או לאשר או לדחות.

אתי בנדלר:

אדוני, אין לי רשימה של ההסתייגויות שהוגשו היום.

היו"ר יואב קיש:

מישהו זוכר? הח"כים זוכרים?

אתי בנדלר:

על כל מה שהיה לנו עד היום כבר הצבענו.

היו"ר יואב קיש:

אה, הצבענו כבר על ההסתייגויות עד היום?

אתי בנדלר:

כן.

היו"ר יואב קיש:

אה, אז אני טועה. אז יש רק הצבעות על ההסתייגויות של היום.

עודד פורר (ישראל ביתנו):

לא נכון, על ההסתייגות שלי לגבי המקדם הצבענו?

אתי בנדלר:

לא. על ההצעה הנוספת של המקדם? לא, לא זכרנו.

קריאות:

- - -

היו"ר יואב קיש:

אז אנחנו נעשה ככה. נשאר בעצם להצביע רק על ההסתייגויות מהיום. - - -

קריאות:

- - -

היו"ר יואב קיש:

על ההסתייגות של חבר הכנסת, "הכול בנוגע לחוב שאינו עולה על עשרה מיליון
שקלים", לסעיף 21(5) הצבענו?

נעמה דניאל:

כן.

עודד פורר (ישראל ביתנו):

בוא תצביע, מקסימום זו תהיה הצבעה לבטלה.

היו"ר יואב קיש:

הצבענו על עדיפות לאומית שלך למשל?

עודד פורר (ישראל ביתנו):

על עדיפות לאומית? לא.

איתן כבל (יושב-ראש ועדת הכלכלה):

אני לא זוכר.

רועי פולקמן (כולנו):

בוא תרוץ על ההסתייגות ותצביע, מה הבעיה, זה דקה.

היו"ר יואב קיש:

חבר הכנסת ישראל אייכלר מציע שבסעיף 21(5), בסופה של הרישה יבוא "והכול
בנוגע לחוב שאינו עולה על עשרה מיליון שקלים חדשים". מי נגד ההסתייגות? מי
בעד?

הצבעה

נגד ההסתייגות – רוב

ההסתייגות של חבר הכנסת ישראל אייכלר לסעיף 21 לא נתקבלה.

היו"ר יואב קיש:

ההסתייגות של אייכלר לא התקבלה.

לאה ורון:

ההצעה לא התקבלה ולפיכך היא תוגש כהסתייגות למליאה.

היו"ר יואב קיש:

בדיוק. ההצעות של דב חנין, הוא ביקש אותן כהסתייגויות, והן לא התקבלו וכבר
הוגשו למליאה, ולכן אני לא מצביע.

עודד פורר, הייתה לך הסתייגות לסעיף 21(5): בסופו יבוא "(ג) היה מקום ההפקה
אזור עדיפות לאומית א' כהגדרתו בחוק..." – באיזה חוק?

אתי בנדלר:

אנחנו לא יודעים, לא מצאנו את ההגדרות לזה.

עודד פורר (ישראל ביתנו):

לאזור עדיפות לאומית א'? לדעתי זה בחוק לעידוד השקעות הון.

אתי בנדלר:

רגע, רגע, נעמה בדקה את זה. מה הממצאים שלך בנושא?

נעמה דניאל:

חוק אזורי עדיפות לאומית היו פעם.

עודד פורר (ישראל ביתנו):

לא, אבל יש חוק עידוד השקעות הון.

נעמה דניאל:

אבל הכללים שונו. היום יש אזורי עדיפות לאומית לפי החלטת ממשלה מכוח חוק
הסדרים שהיה בשנת 2010-2009 אם אני לא טועה, ואלה ההגדרות שאנחנו משתמשים
בהן בחקיקה. אבל אין שם פילוח בין אזור עדיפות לאומית א' לבין - - -

עודד פורר (ישראל ביתנו):

חוק עידוד השקעות הון, לפחות לפי מה שאני זוכר כשתיקנו אותו בפעם האחרונה,
מגדיר אזור עדיפות לאומית א'. כל החוק מושתת על זה, כל הטבות המס הן סביב
זה.

נעמה דניאל:

לפי מה שאנחנו הצלחנו למצוא ההגדרה - - -

איתן כבל (יושב-ראש ועדת הכלכלה):

אין עכשיו הגדרות, אני יודע את זה כי ביקשנו את זה לגבי הביצים בקו העימות.

קריאות:

- - -

נעמה דניאל:

היום קוראים להם תחומי אזור פיתוח א' ו-ב'. השאלה אם לזה התכוונת.

עודד פורר (ישראל ביתנו):

כן.

היו"ר יואב קיש:

אוקיי, אז לפחות יש לנו את ההגדרה. "...תיחשב ההוצאה לשם קיום התחייבויותיו
האמורות בשיעור של 150% מהסכום שהשקיע בעל הרישיון". תנמק את ההצעה שלך.

עודד פורר (ישראל ביתנו):

לא 150%, הכוונה שלי היא 1.2.

היו"ר יואב קיש:

כלומר 120%.

עודד פורר (ישראל ביתנו):

הכוונה היא שכשאנחנו עושים את אותה פריסת חובות, יהיה לו מאיץ כשהוא משקיע
את הכסף בפריפריה או בירושלים. כלומר, אם הוא עושה את ההפקה הזו באזור
פיתוח א' אז השקל שהוא השקיע ייחשב לו כאילו הוא השקיע 1.20 שקל, וכך הוא
יוכל יותר מהר לחסל את חובותיו מצד אחד, ומצד שני יהיה לו אינטרס להשקיע
שם. לא ירצה להשקיע – הוא יכול להישאר בדיוק באותו מנגנון היום.

היו"ר יואב קיש:

משרד האוצר?

רעיה עדני:

על אף שזה לא מקומי כמשרד האוצר, אני חושבת שאין לנו התנגדות לקידום
הפריפריה. הבעיה כאן היא שמדובר על חובות עבר ואופן החזרה של חובות עבר
ולכן יש לזה השלכות רוחביות משמעותיות, כי אתה מקצץ את החובות על בסיס
קריטריון שגם לא ברור מהו וגם לא ברור איך... הרי אפשר ליישם אותו בהרבה
מאוד מקומות אחרים, בהרבה במחויבויות אחרות, אז עכשיו תגיד את גם לגבי מס
הכנסה למשל?

היו"ר יואב קיש:

בסדר. עודד, זה פשוט מורכב, יש לזה השלכות רוחב, אז אני מציע שתשקול את זה.
כולנו מזדהים עם הבקשה שלך לקידום השקעות בפריפריה, אבל בגלל שזה חוב יש פה
השלכות רוחב שאני מציע להימנע מהן.

עודד פורר (ישראל ביתנו):

אז אני מציע שההסתייגות תהיה שישקיעו את הכסף הזה בפריפריה. תשמע, עם כל
הכבוד, הולכים לדבר על סכומים לא מעטים, ואנחנו בסוף רוצים להגיד: חברים,
אני רוצה שיצלמו יותר בקריית שמונה, אני רוצה שיצלמו יותר במצפה רמון. משהו
שיגרום להם לקחת את הדברים ולצלם שם. גם צריך להבין, יש עלויות אחרות אם
הוא צריך לשלם שם, הרי לצלם בפריפריה יעלה לו יותר בהסעות, בהובלת ציוד - -
-

היו"ר יואב קיש:

עודד, מה אתה רוצה לעשות עכשיו? להצביע על זה?

נחשון אקסלרד:

אולי לעשות את זה - - -

היו"ר יואב קיש:

סליחה, אנחנו בדיון הסתייגויות, רק הח"כים מדברים. אני לא נכנס לזה, יש פה
משמעויות של חוב ודברים כאלה.

נחשון אקסלרד:

לא חוב, אני רוצה לעשות - - -

מירי נאור:

לא על החוב אלא על מחויבות.

היו"ר יואב קיש:

לא, אני לא אפתח נושא אחר. עודד, אתה רוצה שנצביע?

עודד פורר (ישראל ביתנו):

אני רוצה להצביע על זה.

אתי בנדלר:

מה ההצעה?

היו"ר יואב קיש:

אני מקריא: היה מקום ההפקה אזור עדיפות א' או ב' כהגדרתו כפי שדיברנו לפני
רגע - - -

נעמה דניאל:

אני רק רוצה לציין שההוראות האלה פקעו ב-31 לדצמבר 2017 ואני לא מודעת
להארכה של זה, לא הצלחתי למצוא.

איתן כבל (יושב-ראש ועדת הכלכלה):

אין הארכה, אני אומר לכם.

עודד פורר (ישראל ביתנו):

של מה? של אזור פיתוח א'?

איתן כבל (יושב-ראש ועדת הכלכלה):

כן. אני פניתי לממשלה וגם לאה - - -

היו"ר יואב קיש:

עודד, נו, זה לא הזמן ולא המקום. אני מבין את הכוונה - - -

אסף אמיר:

עודד, זה נושא כל כך חשוב. עם כל דיבורי הפריפריה, כשאתה רוצה לצלם בדימונה
– אתה לא מצליח. אין, אין, לצאת מתל אביב או ירושלים – אין דבר כזה.

היו"ר יואב קיש:

עודד, אין אפילו את האזור.

עודד פורר (ישראל ביתנו):

אני משאיר את ההסתייגות, עוד אל תצביע על זה.

היו"ר יואב קיש:

אני עכשיו סוגר, עוד חמש דקות סיימתי. אין לי הגדרה של האזור, החוק לא
בתוקף – אי אפשר להצביע על זה. אתה רוצה לכתוב "אופקים" בחוק? נצביע על
אופקים. מה אתה רוצה שאני אגיד לך? אנחנו לא מצביעים על זה, עודד, זה נמחק.

אני עובר לסעיף 23. חבר הכנסת אייכלר מציע בסעיף 23(א), שבסופו יבוא: ובלבד
שהתקנות, הכללים וההוראות יתוקנו בתוך שישה חודשים מיום התחילה. הוא לא פה
לנמק. מי בעד? מי נגד?

הצבעה

נגד ההסתייגות – רוב

ההסתייגות של חבר הכנסת ישראל אייכלר לסעיף 23 לא נתקבלה.

היו"ר יואב קיש:

ההצעה נפלה, יירשם כהסתייגות למליאה. עכשיו נשאר לי מה שהיה מהיום. כל אחד
שזוכר את ההסתייגויות שלו ורוצה שיגיעו למליאה, שיציג אותן. בבקשה.

רועי פולקמן (כולנו):

לי היה סעיף אחד בנושא של מינוי הדח"צים - - -

עודד פורר (ישראל ביתנו):

אני רוצה לרשום הסתייגויות דיבור.

היו"ר יואב קיש:

דיבור תרשמי לכל מי שיושב פה בבקשה.

אתי בנדלר:

רגע, רגע, דיבור רק למי שאין לו הסתייגות. מי מבקש דיבור?

עודד פורר (ישראל ביתנו):

לא הסכמתם לקבל את ההסתייגות, אפילו לא להצביע עליה.

אתי בנדלר:

ח"כ כבל – כן, ח"כ פורר – כן - - -

היו"ר יואב קיש:

ח"כ שרן.

עודד פורר (ישראל ביתנו):

אצלנו לרשום את כל הסיעה.

לאה ורון:

איילת, לך יש הסתייגות מהותית.

היו"ר יואב קיש:

נכון, אולי היא תתקבל.

פולקמן, תנמק בבקשה את ההסתייגות.

רועי פולקמן (כולנו):

היה בסעיף 67 - - -

לאה ורון:

כבר ביקשת - - -

רועי פולקמן (כולנו):

רגע, רגע, אפשר לדבר?

היו"ר יואב קיש:

הצבענו על זה?

רועי פולקמן (כולנו):

לא, לא הצבענו על זה. אני יכול לדבר רק שנייה?

לאה ורון:

הצבעתם על הסעיף, וחבר הכנסת רועי פולקמן וחברת הכנסת איילת נחמיאס - - -

רועי פולקמן (כולנו):

נכון. ולכן הוא מבקש ממני לנמק את זה שנייה.

היו"ר יואב קיש:

לא, אבל אם כבר הצבענו על ההסתייגות שלך אז לא צריך, זה כבר נרשם.

לאה ורון:

לא צריך, זה כבר נרשם כהסתייגות. גם על הנושא של 67, גם על הנושא של
המועצה - - -

היו"ר יואב קיש:

וגם על ורבין. כבר עשינו את ההצבעה.

רועי פולקמן (כולנו):

יואב, אני יודע שאתה חסר סבלנות, אבל אני יכול לדבר שנייה? כל מה שאמרנו זה
שהיה סעיף שדיבר על זיקה עסקית בין הדח"צ לבין בעל ה... זה בסיסי.

היו"ר יואב קיש:

רועי, אם זה בסיסי אז גם במליאה לא יהיה אכפת לי, אבל זה לא עובר עכשיו, זה
יגיע למליאה, ועד אז נדון בזה בצורה מפורטת.

רועי פולקמן (כולנו):

בסדר.

היו"ר יואב קיש:

אז אני מסכם. אין יותר הסתייגויות - - -

איילת נחמיאס ורבין (המחנה הציוני):

לא, הייתה לי הסתייגות על סעיף 83, על התוכן השיווקי, על מעורבות השר.

היו"ר יואב קיש:

אה, נכון, על זה לא הצבענו, נכון? לא, זה הוצבע ולא התקבל, איילת, זה רשום.

אתי בנדלר:

נרשמה ההסתייגות שלך - - -

איילת נחמיאס ורבין (המחנה הציוני):

אבל לא הצבענו עליה.

אתי בנדלר:

אין צורך. תקשיבי לי שנייה, מצביעים על ההצעה שלך. היא לא התקבלה - - -

איילת נחמיאס ורבין (המחנה הציוני):

קודם כול, זה שההצעה שלי לא התקבלה זה לא בסדר - - -

היו"ר יואב קיש:

שירלי, אני חוזר אליכם.

רעיה עדני:

אתי, לא הצביעו על ההצעה שלה, הצביעו רק על הנוסח.

לאה ורון:

ככה זה מתנהל, מצביעים על ההצעה, ומרגע ש - - -

עודד פורר (ישראל ביתנו):

הצביעו על ההצעה, ומרגע שההצעה לא אושרה - - -

קריאות:

- - -

לאה ורון:

- - - ההצעה הייתה בניגוד לדעתה, היא ביקשה הסתייגות - - -

איילת נחמיאס ורבין (המחנה הציוני):

על אף העלבון הקשה אני אתמודד עם זה בגאון...

היו"ר יואב קיש:

אני רוצה לסיים. ההסתייגויות נרשמו, הוצבעו, לא התקבלו. יהיו הסתייגויות
לדיון במליאה והן יעלו להצבעות במליאה.

לגבי שר התקשורת, שני דברים. אחד, לגבי הערבויות – האם אתם בכל זאת - - -

שירלי שיף:

השר לא יגיש הסתייגות.

היו"ר יואב קיש:

מצוין, תודה רבה.

שירלי שיף:

אבל יש משהו מאוד חשוב שאנחנו רוצים להעלות בהסכמה.

היו"ר יואב קיש:

יש נושא נוסף שאתם רוצים להעלות, וזה הנושא האחרון היום לדיון, ונסיים אותו
במהרה.

אבי שמידט:

ברשות היושב-ראש וחברי הוועדה אנחנו רוצים להעלות נושא שהוא בהסכמה, עד כמה
שאנחנו מבינים. מדובר בנושא של הפצת השידורים. היום הפצת השידורים נעשית
באמצעות המש"ב - - -

היו"ר יואב קיש:

רגע, רגע, עצור. שירלי, מש"ב הפצת שידורים – על זה אתם מדברים?

קריאה:

מש"ב, מרכז שידור ובקרה – למה זה עולה פה עכשיו? זה גם עניין של עובדים,
אין כאן נציג את ההסתדרות, אני מאוד מצטערת - - -

היו"ר יואב קיש:

שירלי, זה לא מה שאמרת לי. את מדברת איתי על ביטול המש"ב? זה ממש לא קשור.
שירלי, את אמרת לי שיש הסכמה לגבי דמי רישיון - - -

שירלי שיף:

של הפחתה של דמי רישיון ב-50%.

עודד פורר (ישראל ביתנו):

המש"ב זה נושא חשוב, אבל לא לדיון הזה.

היו"ר יואב קיש:

נכון, שירלי, זה לא הסיכום.

אבי שמידט:

אז לגבי ערבויות, אנחנו מבינים את דעת חברי הוועדה, וכמו ששירלי אמרה, השר
לא יגיש הסתייגות, אבל אנחנו רוצים לומר שבמידה שהרשות השנייה לא תתקן את
הכללים ולא תעשה את זה תוך 30 יום, אנחנו מבקשים - - -

היו"ר יואב קיש:

60 יום.

אבי שמידט:

30 יום. סליחה, סליחה, מדובר פה בחובה רגולטורית, במהלך משמעותי, וחייבים
לשנס מותניים. אנחנו ביקשנו 30 יום, וזה מה שיהיה.

היו"ר יואב קיש:

מאה אחוז.

אבי שמידט:

אנחנו רק מבקשים שבמידה שזה לא יתוקן בתוך 30 יום אז הנושא הזה כן יבוא
לשר, כדי שנוכל... כל מה שאנחנו רוצים זה שהשוק יוסדר. ובמידה שתהיה פה
גרירת רגליים, אנחנו מבקשים שזה כן יבוא לשר.

היו"ר יואב קיש:

אבי, אני יכול להבטיח מה שאני יכול להבטיח. אני לא יודע מה יהיה עוד 30
יום, אני את הוועדה הזו אסיים. זה תהליך חקיקה שהשר יוביל, אבל ההערה שלך
והערתו של השר נרשמה: יש חשיבות מאוד גבוהה לטפל בערבויות בהקדם האפשרי.
היום יש לך יו"ר רשות שנייה וגם רשות הכבלים והלוויין שמשתפים פעולה והם
בעד, ולכן אני סומך עליהם שישלימו את מלאכתם.

אבי שמידט:

זה ברור. אז מה נרשם? 30 יום?

אתי בנדלר:

לא נרשם.

רועי פולקמן (כולנו):

זה בפרוטוקול.

היו"ר יואב קיש:

אני רוצה לשאול את היועצת המשפטית אם סיימנו את עבודת החקיקה לקריאה שנייה
ושלישית.

אתי בנדלר:

אני מקווה. אני מקווה שכשאני אשב לנסח אני לא אראה שחסרות החלטות.

היו"ר יואב קיש:

טוב, אני רוצה לסכם את הדיון. מישהו עוד רוצה לומר?

נגה רובינשטיין:

שלחנו לאתי עכשיו את ההערות שלנו לנוסח.

היו"ר יואב קיש:

תודה רבה. אני רוצה לסכם את הדיון. אני מודה שהחקיקה הזו הייתה מאתגרת. אני
מודה, חבר הכנסת כבל, שאני הוספתי איזה נוסח שלי קצת להתנהלות שלך בדיוני
ענף התקשורת, ואני מודה זה ענף מרתק. ואני מאוד שמח שאני יושב-ראש ועדת
הפנים...

איילת נחמיאס ורבין (המחנה הציוני):

כי לא היית עומד בעוד תהליך חקיקה כזה...

היו"ר יואב קיש:

אין ספק שענף התקשורת הוא מרתק, במיוחד בתקופה שאנחנו נמצאים, עם שר תקשורת
מאוד דינמי, שמאוד רוצה להוביל מהלכים משמעותיים בשוק התקשורת, ונראה את זה
כנראה גם בחוק ההסדרים.

בחוק ההסדרים כל הסעיפים שנוגעים לחקיקה שהושלמה בחוק הזה לא יועלו ולא
יידונו. כבל ידון רק בסעיפים שלא דנו בהם פה בוועדה, גם בשביל כבוד הכנסת
גם בשביל...

אני רוצה להודות לכל החברים. ראשית, לחברי הוועדה. מי שיושבים פה זה גם אלה
שנתנו את הכתף. בוודאי לחברת הכנסת שרן השכל, שהחוק צמח על גב ההצעה הפרטית
שלה, ולחבר הכנסת כבל - - -

קריאות:

- - -

היו"ר יואב קיש:

אני גם רוצה להודות ליועצי השר, לשירלי, ולאבי, על העברת הדברים פה בוועדה.
למנהלת הוועדה לאה, שאולי תינזף בגללי על חצי השעה האחרונה. אני רוצה
להודות לך גם על השחרור של הרשמת והאנושיות שהראית בטיפול בסיטואציה הלא
נעימה שהייתה פה. תודה לך על ההבנה וההתחשבות.

לאה ורון:

וגם לד"ר עידית חנוכה.

היו"ר יואב קיש:

כן, כמובן, לראש התחום הפרלמנטרי עידית, שעבדה פה בצד ועשתה הרבה עבודה.
ליועצות המשפטיות אתי בנדלר, שעוד יש לה הרבה עבודה ואתגר - -

עודד פורר (ישראל ביתנו):

אני עדיין לא יודע איך הן עושות את זה. אני מסתכל פה ולא מצליח להבין איך
הן עושות את זה.

היו"ר יואב קיש:

- - ולנעמה כמובן, ולדובר ליאור.

אני רוצה להגיד מילה אחת לגבי החוק. שמעתי כל מיני טענות, חלקן אולי נשמעו
ברמיזה, חלקן לא. אנחנו נעסוק בזה לדעתי קרוב לחודשיים עד הקריאה השנייה,
שתהיה ב-19. מדובר בכמעט חודשיים של חקיקה, 65 שעות של דיונים, ואני חושב
שזו השקעה מאוד יפה של כל חברי הוועדה, של כל האנשים פה מסביב לשולחן - - -

עודד פורר (ישראל ביתנו):

יואב, ציינו את עובדי הכנסת כמובן, אבל כדאי לציין גם את עובדי המדינה
שמגיעים לפה ואת הרגולטורים שמגיעים לפה בשעות האלה.

היו"ר יואב קיש:

אני אגיד גם את זה, עוד לא סיימתי עם התודות, פשוט היה לי חשוב להגיד מילה
לגבי העבודה. אני יודע שלא כולם מאושרים מהעבודה הזו, אבל אני חושב שכל אחד
יכול להגיד שהוא גם הרוויח משהו מהחקיקה הזאת. וזה אומר שהחקיקה עשתה את
שלה, לפחות לתפיסתי.

אני רוצה להודות לכל משרדי הממשלה – משרד המשפטים, משרד האוצר, משרד
התקשורת כמובן. אני רוצה להודות למועצות הכבלים והלוויין ולרשות השנייה,
ולכל עובדי הכנסת – הסדרנים, עובדי המזנון עם הסנדוויצ'ים שהשיגו לנו,
ולכל - - -

איתן כבל (יושב-ראש ועדת הכלכלה):

ותודה לערוץ 20, שהביאנו עד הלום...

היו"ר יואב קיש:

וזה מה שיזכרו מוועדת קיש...

חברים, ניפגש בעזרת השם ביום שני הקרוב לקריאה שנייה ושלישית. הישיבה
נעולה, תודה.

הישיבה ננעלה בשעה 00:30.
