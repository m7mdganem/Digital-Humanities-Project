הכנסת העשרים

מושב רביעי

פרוטוקול מס' 333

מישיבת ועדת הכנסת

יום שלישי, כ"ח בשבט התשע"ח (13 בפברואר 2018), שעה 23:30

סדר היום:

1.  הצעת חוק התקציב לשנת הכספים 2019, התשע"ח-2018 (מ/1195).

2.  הצעת חוק התכנית הכלכלית (תיקוני חקיקה ליישום המדיניות הכלכלית לשנת
    התקציב 2019), התשע"ח-2018 (מ/1196).

3.  הצעת חוק ההתייעלות הכלכלית (תיקוני חקיקה להשגת יעדי התקציב לשנת
    התקציב 2019), התשע"ח-2018 (מ/1196).

4.  הצעת חוק הפחתת הגירעון והגבלת ההוצאה התקציבית (תיקון מס' 17) (שיעור
    הגירעון בשנות התקציב 2019 ואילך וסכום ההוצאה הממשלתית בשנת התקציב
    2019), התשע"ח-2018 (מ/1196).

נכחו:

חברי הוועדה:

מכלוף מיקי זוהר – היו"ר

אמיר אוחנה

רוברט אילטוב

דוד אמסלם

דוד ביטן

יואב בן צור

יואל חסון

שולי מועלם-רפאלי

אברהם נגוסה

איילת נחמיאס ורבין

רויטל סויד

רועי פולקמן

יואב קיש

חברי הכנסת:

משה גפני

אבי דיכטר

איתן כבל

מיקי לוי

יעל כהן-פארן

רחל עזריה

לאה פדידה

מוזמנים:

  ------------------------------------------------------------------------
  מנכ"ל, משרד האוצר                                     –   שי באבד
  ----------------------------------------------------- --- --------------
  הממונה על התקציבים, משרד האוצר                        –   שאול מרידור

  לשכה משפטית, משרד האוצר                               –   אסי יוסף מסינג

  ראש אגף תקשורת והסברה, משרד האוצר                     –   לילך ויסמן

  שדלן/ית (עצמאי/ת), אינו/ה מייצג/ת לקוחות בדיון זה     –   יובל יפת
  (לקוחות קבועים נוספים שנושא הישיבה נוגע אליהם באופן       
  ישיר: מטב)                                                

  שדלן/ית (עצמאי/ת), אינו/ה מייצג/ת לקוחות בדיון זה     –   יצחק סמיה
  (לקוחות קבועים נוספים שנושא הישיבה נוגע אליהם באופן       
  ישיר: אדם טבע ודין)                                       
  ------------------------------------------------------------------------

ייעוץ משפטי:

היועץ המשפטי לכנסת איל ינון

ארבל אסטרחן

מנהל/ת הוועדה:

אתי בן יוסף

רישום פרלמנטרי:

חנה כהן; רמי בן שמעון

קביעת ועדות לדיון בהצעת חוק התקציב והצעות החוק הנלוות

היו"ר מכלוף מיקי זוהר:

שלום, אני מתכבד לפתוח את ישיבת ועדת הכנסת. הנושא שלפנינו היום – קביעת
ועדות לדיון בהצעות החוק הבאות שעברו בקריאה ראשונה: 1. הצעת חוק התקציב
לשנת הכספים 2010, התשע"ח-2018; 2. הצעת חוק התוכנית הכלכלית (תיקוני חקיקה
ליישום המדיניות הכלכלית לשנת התקציב 2019), התשע"ח-2018; 3. הצעת חוק
ההתייעלות הכלכלית (תיקוני חקיקה להשגת יעדי התקציב לשנת התקציב 2019),
השתע"ח-2018; 4. הצעת חוק הפחתת הגירעון (הגבלת ההוצאה התקציבית) (תיקון
מס' 17) (שיעור הגירעון בשנות התקציב 2019 ואילך וסכום ההוצאה הממשלתית
בשנת התקציב 2019), התשע"ח-2018.

חברים, אני מבקש קצת שקט, יש הרבה חברים באולם, אז אנא מכם, בואו נערוך את
הדיון הזה בצורה רצינית ועניינית, כי בסופו של דבר עומד לפנינו פה תקציב
לשנת הכספים 2019 שמביאה הממשלה. כמובן שעמדתי הלא אובייקטיבית היא שתקציב
מדינה זה שמוגש פה הוא אחד מהתקציבים החברתיים שהוגשו בכנסת ישראל. יש לו
משמעויות מאוד מאוד רחבות ורפורמות מאוד מאוד מעניינות. הגיתי לא מעט
בתקציב הזה, עברתי גם על הצעות החוק הספציפיות בתוך חוק ההסדרים, ואני חושב
שגם ההצעה שנביא היום לכדי הצבעה בוועדת הכנסת היא היצעה מאוד מאוד
אובייקטיבית ורצינית ומקצועית. ההחלטות שהתקבלו התקבלו בצורה עניינית,
לעניות דעתי בלי שום כחל וסרק, מתוך מטרה להעביר את התקציב הזה בצורה טובה
ותקינה לרווחת אזרחי ישראל.

לכן אני רוצה לאפשר קודם כול לייעוץ המשפטי לומר מספר דברים בגין החקיקה
שעליה אנחנו רוצים לדבר, וגם אולי פירוט קטן. לאחר מכן דוברים ולאחר מכן
הצבעות.

אדוני היועץ המשפטי של הכנסת, עו"ד איל ינון, בבקשה .

היועץ המשפטי לכנסת איל ינון:

אדוני היושב-ראש, חברי הוועדה הנכבדים, בטרם יחל הדיון בדבר פיצולה של הצעת
חוק ההסדרים וניתובם של הנושאים השונים לוועדות, ברצוני להתייחס בתמצית
להליך ולסמכויותיה של ועדת הכנסת בהקשר זה. כידוע, את הצעת חוק התקציב
מלווה מזה שנים ארוכות הצעת חוק נוספת המאגדת נושאים רבים, שזכתה במהלך
השנים לשמות רשמיים שונים – חוק ההתייעלות הכלכלית, חוק התכנית הכלכלית –
אך התקבעה בתודעה הציבורית כ"הצעת חוק ההסדרים".

אין זה סוד שבמשך השנים נשמעה ביקורת נוקבת על חוק ההסדרים מצד חברי הכנסת,
קואליציה ואופוזיציה כאחד, כמו גם מצד בית המשפט העליון ומצד היועצים
המשפטיים של הכנסת. הביקורת נגעה הן לסד הזמנים המקשה על קיום דיונים ממצים
בכל נושא ונושא, והן לפגיעה הכרוכה בהצבעה אחת, הנוטלת מחברי הכנסת את
הזכות להצביע בנפרד על כל עניין ועניין כפי שמקובל בהליכי חקיקה רגילים.

במהלך השנים, ביוזמתם של יושבי-ראש הכנסת ובגיבויים של יושבי-ראש ועדת
הכנסת ויושבי- ראש הקואליציה, הטיפול בחוק ההסדרים ידע תמורות ושינויים,
זאת במטרה לאפשר לוועדות הכנסת לקיים דיונים בהם ניתן יהיה ללבן את הנושאים
השונים ולצמצם את הפגיעה בהליכי החקיקה התקינים.

אם בעבר הרחוק, הצעת חוק ההסדרים עברה כמקשה אחת לוועדת הכספים, שנדרשה
לדון בה בתקופה קצרה לצד דיוניה בחוק התקציב, לפני למעלה מעשור החלה ועדת
הכנסת לפצל את הצעת החוק בין הוועדות השונות לפי תחומי סמכותן, מה שאנו
מכנים "פיצול דיוני" - -

משה גפני (יהדות התורה):

ומאז החלה ההידרדרות.

היועץ המשפטי לכנסת איל ינון:

- - ובשנים האחרונות היא אף החלה להעביר עניינים מסוימים להליכי חקיקה
רגילים המנותקים מסד הזמנים הקצר שמכתיב חוק התקציב, מה שאנו מכנים "פיצול
מהותי", דבר שכמובן מאפשר דיון מעמיק יותר.

בחוקי ההסדרים האחרונים נרשמה התפתחות משמעותית נוספת, כאשר יושבי
ראש-הכנסת עמדו על כך שנושאים רבים שהממשלה החליטה שייכללו בהם, הוצאו מהם
עוד לפני שהוגשו לכנסת הנוסחים לקריאה הראשונה.

התפתחויות אלה נדרשו בין היתר משום שממשלות ישראל, לאורך השנים, לא שעו
לביקורות בעניין הפגיעה בהליכי החקיקה ובתפקידה של הכנסת הכרוכה בחוק
ההסדרים, וראו בחוק זה מכשיר מרכזי להעברת תיקוני חקיקה משמעותיים, תוך כדי
עקיפת הליכי החקיקה הרגילים בכנסת, גם כשלא הייתה להם זיקה, ודאי לא ישירה,
לחוק התקציב.

לצערי, גם הפעם החליטה הממשלה להגיש לכנסת חוק הסדרים בהיקף נרחב, שלו היה
מוגש בנוסחו המקורי, אשר כלל כ-44 נושאים, הרי שלאור לוח הזמנים הדחוק
מאוד, היה בו לדעתנו כדי פגיעה של ממש בתקינות הליכי החקיקה.

לאור זאת, הטיל יושב-ראש הכנסת על צוות בראשותי לבוא בדברים עם אנשי האוצר
על מנת להביא לצמצום משמעותי של הצעת החוק עוד בטרם הנחתה על שולחן הכנסת.
בכך המשיך יושב הראש את המגמה לצמצום משמעותי של חוק ההסדרים עוד לפני
הגשתו לכנסת.

במסגרת ההידברות מול האוצר, סוכם כי 13 נושאים שנכללו בהחלטת הממשלה יוצאו
ולא יהוו חלק מהצעת חוק ההסדרים, וככל שהממשלה תבחר לקדמם, הם יובאו בהליכי
חקיקה רגילים. לגבי נושא נוסף שנכלל בהצעת החוק, סוכם כי הוא יוצא מהחוק
בוועדת הכנסת, כאן, אחרי הקריאה הראשונה, ואת זה נעשה הערב.

חשוב לציין כי גם אחרי שהוצאנו נושאים לא מעטים מההצעה, עדיין הצעת החוק
כוללת נושאים רבים, בהם גם רפורמות מורכבות.

הואיל ונקבע – גפני, יש כאן פסקה חשובה, גם לך כיושב-ראש ועדה – כי חוק
התקציב וחוק ההסדרים יובאו לאישור עד תום כנס החורף, קרי עד ה-15 במרץ,
המשמעות היא כי יש לסיים את הדיונים בוועדות לא יאוחר מיום 7 במרץ, וזאת
כדי לאפשר ללשכה המשפטית להכין את ההצעה להנחה בזמן ולאפשר את הדיון במליאה
שיימשך מספר ימים. מסיבה זו על יושבי-ראש הוועדות לתעדף, בתיאום עם היועצים
המשפטיים, את הנושאים השונים שיועברו אליהם ולבחון לקראת תום התקופה האם יש
מקום לפצל נושאים שהדיון בהם לא מוצה להליך חקיקה רגיל. בכל מקרה, על
יושבי-ראש הוועדות להקפיד על כך שלוח הזמנים הקצר והדוחק לא יפגע באופן
חמור בתקינות הליכי החקיקה.

כאן המקום להזכיר כי לפני מספר חודשים בית המשפט העליון ביטל פרק שנחקק
במסגרת חוק ההסדרים הקודם, פרק מיסוי דירה שלישית, לאור פגמים חמורים שנפלו
בהליך החקיקה. בית המשפט קבע באותו מקרה, ברוב של ארבעה מבין חמשת שופטי
ההרכב, כי, ואני מצטט: "הליך החקיקה צריך להתקיים באופן שיאפשר לחברי הכנסת
לקיים דיון, ולגבש עמדה בנוגע להצעת החוק הנדונה. עקרון ההשתתפות איננו אך
היכולת ה'פסיבית' של חברי הכנסת להבין על מה הם מצביעים, אלא טומן בחובו
מתן אפשרות לחברי הכנסת להשתתף 'אקטיבית' בדיון, ולקיים מהלך מחשבתי של
גיבוש עמדה מושכלת, ולו באופן מינימלי. ... היטב ידענו כי לא פעם קוצר הזמן
וריבוי המלאכה אינם מאפשרים 'לשבת שבעה נקיים' על כל חוק וחוק, לדון באופן
מקיף וממצה בכל תג ותג. ברי כי לעיתים מזומנות אין ניתן להעניק לכל אחד
ואחד מחברי הכנסת אפשרות לפרוש את טיעוניו כולם, בניחותא ובשלֵמות. ...
אולם, מקום בו לא התאפשר קיומו של דיון פרלמנטרי בסיסי במסגרתו נשמעו הדעות
העקרוניות השונות; כאשר לא ניתנה לחברי הכנסת האפשרות ללבן ולשקול, ולו
באופן הבסיסי ביותר, את הצעת החוק – או אז ספק אם ניתן לומר כי התקיים
עקרון ההשתתפות ....". עד כאן הציטוט.

בעניין ניתוב הנושאים השונים לוועדות, המלצותינו המונחות בפניכם נשענות על
תקנון הכנסת והתקדימים, כפי שאנו עושים לגבי כל הצעת חוק. במספר מקרים
פירטנו הסכמות שהן על דעתה של הלשכה המשפטית, להעברת נושאים לוועדה המכונה
"ועדת הרפורמות", שסמכויותיה אינן מעוגנות בתקנון הכנסת.

לבסוף, ברצוני להתייחס לשני תרחישים אפשריים הנוגעים להליך החקיקה שלפנינו,
שנשאלתי עליהם בימים האחרונים: האחד - מה קורה במידה שוועדה שהועבר אליה
נושא מתוך הצעת חוק ההסדרים, לא מסיימת את הדיון בו עד למועד שתקציב המדינה
והצעת חוק ההסדרים מובאים לאישור הכנסת בקריאה השנייה והשלישית. פשרות אחת
היא שהוועדה תפצל את הנושא ותשאירו על שולחנה להמשך חקיקה בהליך רגיל. אם
הוועדה תבחר שלא לפצל את הנושא, הוא יוסר מסדר יומה של הוועדה ושל הכנסת
וככל שהממשלה תהיה מעוניינת לקדמו, יהיה עליה להניחו מחדש על שולחן הכנסת
ולהתחיל את הליך החקיקה מראשיתו.

התרחיש השני - מה קורה במצב שבו נושא מסוים מעוכב בוועדת הכנסת ולא יוחלט
על ניתובו לאחת הוועדות. אם ועדת הכנסת לא תחליט על ניתוב הנושא באחת
מישיבותיה הקרובות, התוצאה תהיה שגם הוא לא יובא כחלק מחוק ההסדרים לקריאה
השנייה והשלישית, וקידומו בעתיד יהיה כרוך בהנחתו מחדש על שולחן הכנסת.

מובן כי בישיבה זו לא נדרשת ועדת הכנסת לרדת לעומקם של ההסדרים המוצעים
בהצעת החוק, ובהתאם לכך גם הסקירה התמציתית המונחת בפניכם, אין בה כדי
למצות את מלוא הפרטים הנוגעים לכל נושא ונושא, והיא אינה כוללת את הערות
הלשכה המשפטית לגופם של הנושאים, שיפורטו כמקובל במהלך הדיונים בוועדות.
תודה.

היו"ר מכלוף מיקי זוהר:

תודה רבה לך, אדוני היועץ המשפטי של הכנסת, על הדברים.

עכשיו, ברשותכם, נשמע דוברים נוספים שירצו לומר את דבריהם.

לאה פדידה (המחנה הציוני):

החוברת שמונחת לפנינו – על זה אנחנו צריכים להצביע?

היו"ר מכלוף מיקי זוהר:

כן. הכל מפורט ומסודר, למעט הסעיף הראשון, מטרת החוק, שם מופיע כספים
וחשבתי אולי להמליץ על ועדת השקיפות. כל השאר נשאר אותו הדבר.

משה גפני (יהדות התורה):

האמת שצריך לעדכן, כי השנה אנחנו לא נספיק לדון בזה.

היו"ר מכלוף מיקי זוהר:

חבר'ה, צריך להקליל את האווירה.

איילת נחמיאס ורבין (המחנה הציוני):

לדעתי לרחל ולי יש גם הסתייגות מהשימוש במונח "שבעה נקיים", אפשר לוותר על
זה. לא כל כך אהבנו את הבחירה במילים האלה.

היועץ המשפטי של הכנסת איל ינון:

זו לא בחירה שלי. זה ציטוט מדברי השופט נעם סולברג.

היו"ר מכלוף מיקי זוהר:

אני מתחיל בנושאים. הנושא הראשון – מטרת החוק.

יואל חסון (המחנה הציוני):

אדוני, אין לנו עניין לנאום פה נאומים. אנחנו רוצים להתייחס לכל עמדה בהצעה
שלכם באופן פרטני, סעיף אחרי סעיף.

היו"ר מכלוף מיקי זוהר:

מצוין, מבורך.

נושא ראשון – מטרת החוק. האם חבר הכנסת גפני מאשר את השינוי - - -

משה גפני (יהדות התורה):

אני לא בטוח שאני אספיק לגמור את הסעיף הזה...

היו"ר מכלוף מיקי זוהר:

הצעת הוועדה היא להעביר את זה לוועדת הכספים – ולא לוועדת השקיפות, למי
שתהה – מי רוצה לומר? נעבור להצבעה. מי בעד העברת פרק א' – מטרת החוק –
לוועדת הכספים ?

קריאה:

צריך לקרוא בשמות חברי הכנסת שרשאים להצביע.

אתי בן יוסף:

חברי הכנסת מיקי זוהר, דוד ביטן, דוד אמסלם, אברהם נגוסה, אמיר אוחנה, יואב
קיש, איילת נחמיאס ורבין, רויטל סויד, יואל חסון, נציג מהרשימה המשותפת - -
-

דוד ביטן (הליכוד):

אני וטיבי מקוזזים, אז אני לא מצביע.

אתי בן יוסף:

אלעזר שטרן - - -

איילת נחמיאס ורבין (המחנה הציוני):

מיקי לוי יצביע במקומו.

אתי בן יוסף:

רועי פולקמן, שולי מועלם רפאלי, יואב בן צור, רוברט אילטוב, ישראל אייכלר.

היו"ר מכלוף מיקי זוהר:

גפני מחליף אותו.

הצבעה

בעד – 9

נגד –3

נמנעים – 1

ההצעה להעביר את פרק א' – מטרת החוק – בהצעת חוק התוכנית הכלכלית (תיקוני
חקיקה ליישום המדיניות הכלכלית לשנת התקציב 2019), התשע"ח-2018, לוועדת
הכספים נתקבלה.

היו"ר מכלוף מיקי זוהר:

ההצעה להעביר את פרק א' – מטרת החוק – לוועדת הכספים נתקבלה.

אנחנו עוברים לסעיפים 2 עד 4 בנוסח הכחול – חוק הבנקאות – ניידות בין
בנקים. מוצע לקבוע הוראות שיאפשרו ללקוחות הבנקים להעביר את הפעילות
הפיננסית המתנהלת בחשבונם, לרבות בכרטיסי האשראי שהבנק הנפיק, מהבנק שבו
מתנהלת הפעילות האמורה לבנק אחר, באופן נוח וללא סיכון. העברת פעילות הלקוח
תתבצע ללא עלות ללקוח, באמצעות פניית הלקוח, לרבות באופן מקוון, לבנק שאליו
הוא מבקש להעביר את פעילותו.

ברור שבאופוזיציה לא ירצו לקרוא, כי זו רפורמה מדהימה של השר כחלון, שרוצה
להקל על הציבור.

יואל חסון (המחנה הציוני):

ה-ל-לו-יה.

היו"ר מכלוף מיקי זוהר:

ברור שלא תרצו לשמוע.

יואל חסון (המחנה הציוני):

ה-ל-לו-יה.

היו"ר מכלוף מיקי זוהר:

אבל זו האמת.

רחל עזריה (כולנו):

שימו לב לפרגון - - -

יואל חסון (המחנה הציוני):

לאן אתה מציע להעביר את זה?

היו"ר מכלוף מיקי זוהר:

הוועדה מציעה – חברים, בואו, או שתתנו לנהל את זה או שנריב היום.

איילת נחמיאס ורבין (המחנה הציוני):

מותר לך לנהל את זה, למה אתה עוקץ אותנו?

היו"ר מכלוף מיקי זוהר:

אני לא עוקץ, חלילה. מי שעקץ אותנו היום זה אתם, לא אנחנו.

אני רוצה להעביר את החוק הזה – חוק ניידות בין בנקים – לוועדת הרפורמות.
קודם כול, יושב-ראש הוועדה שאליה המליצו היועץ המשפטי להעביר את החוק.

איתן כבל (המחנה הציוני):

זה חלק מהדיון הכולל. היו דיונים שבעקבותיהם הגענו להסכמות והבנות, בין
היתר היה דיון גם על החוק הזה, שמקומו הטבעי, הכי טבעי, הוא בוועדת הכלכלה.
אבל כיוון שאנחנו יושבים ואומרים שיש חקיקה כזאת, העדיפות הראשונה שלה
להיות בתוך ועדת הכלכלה, אז לכן גם הסכמתי - - -

רועי פולקמן (כולנו):

והעומסים.

מיקי לוי (יש עתיד):

יאללה, איזה אבירות, איתן.

איתן כבל (המחנה הציוני):

אדוני, תן לי לדבר בדרכי שלי.

לאה פדידה (המחנה הציוני):

כי כשאלתי אותך אם מצביעים על מה שכתוב, אמרת שכן.

איתן כבל (המחנה הציוני):

בשורה התחתונה, מתוך תפיסה ושיתוף פעולה, הסכמתי להעביר את זה לוועדת
הרפורמות.

היו"ר מכלוף מיקי זוהר:

תודה. כן, מה רוצים לומר חבריי באופוזיציה אחרי שיושב-ראש הוועדה אמר את
דברו? הוא אמר דברים ברורים.

לאה פדידה (המחנה הציוני):

כששאלתי אותך, אמרת שאתה מגיש על מה שכתוב כאן.

איתן כבל (המחנה הציוני):

אני רוצה להבהיר – אם הכוונה היא לקחת את המטרופולין מוועדת הכלכלה, אז לא
עשינו שום דבר, אין כאן הסכמות. אני חוזר ואומר, היו הסכמות – הסכמות שלי
כיו"ר ועדת הכלכלה – לאן להעביר נושאים מסוימים.

היו"ר מכלוף מיקי זוהר:

עם מי עשית הסכמות?

איתן כבל (המחנה הציוני):

עם שר האוצר.

היו"ר מכלוף מיקי זוהר:

טרחת לעשות הסכמות גם עם הקואליציה?

לאה פדידה (המחנה הציוני):

שר האוצר הוא לא בקואליציה?

היו"ר מכלוף מיקי זוהר:

יש לנו say בעניין הזה.

איתן כבל (המחנה הציוני):

לא הייתי יוצא מנקודת הנחה ששר האוצר, שהוא שר בכיר בממשלה, ונציגיו יושבים
איתי כשאין הסכמות בתוך הקואליציה.

לאה פדידה (המחנה הציוני):

זה לא נשמע טוב.

איתן כבל (המחנה הציוני):

זו איננה פעם ראשונה, זה לא תהליך שהוא תהליך ראשוני, ואני אומר שאם מגיעים
לכאן שעה לפני וההסכמות האלה מופרות, אין לי מה לומר כבר. אני אומר את זה
פה לכל חברי הקואליציה – אתם חברים שלי, חברים בוועדה, אתם יודעים איך אני
עובד, אתם יודעים איך אני עושה את הדברים, ולא לחינם גם הממשלה רוצה להביא
אליי נושאים. לא סתם, כי אני ענייני.

היו"ר מכלוף מיקי זוהר:

חבר הכנסת יואל חסון, בבקשה.

יואל חסון (המחנה הציוני):

אדוני היושב-ראש, כשיושב-ראש הקואליציה בא וטוען באופן פומבי שהאופוזיציה
מפריעה לו ושאני מפריע - - -

דוד אמסלם (הליכוד):

לא אמרתי אופוזיציה, אמרתי שאתה אמרת שהתפקיד שלך הוא להפריע לנו.

יואל חסון (המחנה הציוני):

אז התפקיד של האופוזיציה הוא להפריע במקום שאתם פועלים באופן לא הגיוני.
איזה היגיון, איזה ידע מקצועי, איזו יכולת גם יש לוועדת הרפורמות לקדם חוק
בנקאות?

רועי פולקמן (כולנו):

לא, לא, החוק של הרפורמה בבנקים - - -

כל הרפורמה בבנקאות היתה שם.

דב שיינברגר:

הרי הפקידים, במקום שיבואו אליו, יבואו אליהם.

יואל חסון (המחנה הציוני):

אדוני היושב-ראש, אפשר גם שפקידים לא יצעקו על חברי כנסת.

היו"ר מכלוף מיקי זוהר:

הם לא צעקו, הם העירו.

יואל חסון (המחנה הציוני):

אל תגיד לי שהם לא צעקו. זה דיון של חברי כנסת. אני מבקש, מספיק. מי שרוצה
להיבחר לכנסת, שייבחר.

עכשיו אדבר עניינית, אנחנו מפריעים כשאתם פועלים באופן לא ענייני ושאתם
פועלים באופן לא הגיוני. אני אומר לכם, חוק הבנקאות, להעביר אותו לוועדת
הרפורמות, שבכלל לא מקדמת שום דבר ולא מצליחה להביא לגמר שום הצעת חוק
משמעותית – אני אומר לכם, הפקידים, פקידי האוצר הנכבדים, שרוצים להעביר את
החוק הזה, וגם אנחנו בעד הרפורמה בבנקאות, אתם יודעים שהמקום של החוק הזה
הוא בוועדת הכלכלה. הייעוץ המשפטי - - -

היו"ר מכלוף מיקי זוהר:

יש עוד דוברים לפני שאנחנו עוברים להצבעה?

יואל חסון (המחנה הציוני):

אז אנחנו נפריע.

לאה פדידה (המחנה הציוני):

אני חושבת שמה שנאמר כאן על-ידי חבר הכנסת איתן כבל, שזו העבודה שלו, זה
באמת נכון ואתם צריכים להתייחס לזה. מה זה, "דיברת עם הקואליציה"? אם הוא
דיבר עם האוצר – עד לרגע זה הבנתי שמשה כחלון הוא חלק מהקואליציה. ואם יש
כאן הסכמות ויש הבנות, ואנחנו מדברים על משהו שחבר הכנסת כבל כבר בקיא
בתהליכים ויודע, ואם הרצון שלנו לקדם באמת נושאים, אז לגבי המטרופולין נעשה
את זה כמו שצריך.

היו"ר מכלוף מיקי זוהר:

כשנגיע למטרופולין נדון עליו?

איתן כבל (המחנה הציוני):

לא, אדוני היושב-ראש, תהיה הגון.

לאה פדידה (המחנה הציוני):

יד לוחצת יד, תהיה הגון.

היו"ר מכלוף מיקי זוהר:

חברת הכנסת ורבין, בבקשה.

איילת נחמיאס ורבין (המחנה הציוני):

אני אשתדל להיות מאוד מאוד קצרה. אנחנו יודעים איך הנושא של הפיצולים עובד
ועשינו את זה בכל הוועדות. זו הפעם השלישית שאנחנו מטפלים בתקציב. בסופו של
דבר, אנחנו יודעים שמנסים לווסת איכשהו את העומסים. לכן חבר הכנסת הסכים,
הגיע להבנות מסוימות, בחוקים האלה. אבל הנושא של המטרופולין הוא קריטי
מבחינתנו. כלומר, אם מושכים - - -

איתן כבל (המחנה הציוני):

עושים שימוע בימים אלה על הנושאים של התחבורה הציבורית.

איילת נחמיאס ורבין (המחנה הציוני):

בדיוק. אם מושכים את השטיח מתחת להסכמות שכבר היו, ואני לא נכנסת כרגע
להבנות, אבל תמיד הנחת העבודה היתה שאם מסכמים משהו עם משרד האוצר, הוא
מסכם את זה איפה שצריך לעשות את זה בקואליציה - - -

דוד אמסלם (הליכוד):

ואז עשינו את השינוי. זה מה שהיה. זו הדרך.

איילת נחמיאס ורבין (המחנה הציוני):

לא, אבל השינוי הזה הוא שינוי - - -

היו"ר מכלוף מיקי זוהר:

המסר ברור.

אמיר אוחנה (הליכוד):

אנחנו נעבור את כל זה גם כשנגיע למטרופולין?

היו"ר מכלוף מיקי זוהר:

זה מה שיקרה. חבר הכנסת יואב קיש.

יואב קיש (הליכוד):

ברשותך, לא שאני מתכוון לקבוע לפה או לשם, אבל כדי שחברי האופוזיציה ידעו
אם הולכים פה למהלך של הסכמה או אי-הסכמה, אני מציע כך: יש אי-הסכמה בנושא
המטרופולין. בואו נתחיל עם זה ואז הם יחליטו איך הם פועלים.

היו"ר מכלוף מיקי זוהר:

לפני שנכנסתי לישיבה ישבתי עם עצמי כמה דקות, עשיתי הכנה מנטלית, והגעתי
למסקנה ברורה שהם לא הולכים לתמוך היום בחוק הזה. אחרי שהגעתי למסקנה שהם
לא הולכים לתמוך בחוק הזה - - -

יואל חסון (המחנה הציוני):

אתה טועה. היו הסכמות עם הקואליציה - - -

היו"ר מכלוף מיקי זוהר:

לא הפרעתי לך כשדיברת. כשהגעתי למסקנה שהם לא ילכו איתנו - -

יואל חסון (המחנה הציוני):

זה לא נכון.

היו"ר מכלוף מיקי זוהר:

- - ומגמת הנגד של האופוזיציה היתה ותישאר, וכנראה לא תסור לעולם, אמרתי
לעצמי ש- - -

יואל חסון (המחנה הציוני):

אמרתי ליו"ר הקואליציה עכשיו שאני מוכן - - -

היו"ר מכלוף מיקי זוהר:

הקואליציה מחליטה והאופוזיציה מתנגדת. במקום לעשות רביזיות וניקח את כולם
לשש בבוקר - - -

יואל חסון (המחנה הציוני):

אני מגיש רביזיות על הכל מראש. כך אני רוצה. הנה, לפרוטוקול. גברתי מנהלת
הוועדה, אני מגיש רביזיות על הכל מראש.

אמרתי ליושב ראש הקואליציה שאני מוכן לשבת איתו על המסמך הזה.

דוד אמסלם (הליכוד):

אם אנחנו לא מסכימים איתם על נושא אחד, אז אין הסכמות.

יואל חסון (המחנה הציוני):

אין הסכמות. הצעתי לך לשבת להסכמות.

דוד אמסלם (הליכוד):

אצלך זה עובד ככה, אם אין 45 שעות, אז לא מסכימים.

היו"ר מכלוף מיקי זוהר:

חבר הכנסת איתן כבל, בבקשה.

איתן כבל (המחנה הציוני):

אני רוצה לומר את הדבר הבא: הסיפור מתחיל מזה שמסיבות, שאתה מתאר אותן
כסיבות קואליציוניות, כי הטילו וטו – בואו נשים את הקלפים אם כבר אנחנו
משחקים עד הסוף. ליצמן אמר שהוא רוצה את הדיון בנושא הזה מחוץ לוועדת
הכלכלה.

משה גפני (יהדות התורה):

לא נכון. אנחנו מתנגדים לחוק הזה.

איתן כבל (המחנה הציוני):

גפני, אתה ואני חברים ואני עובד ועושה ומסייע לכם מספיק. יש הבדל גדול בין
אם תתקבל כאן ההחלטה שאומרת אנחנו לא רוצים את זה בחוק ההסדרים – זאת
זכותכם, אני מתנגד לזה, אבל זו זכותכם – אבל אם אתם אומרים שזה חלק מחוק
ההסדרים, אבל זה לא יהיה אצל איתן כבל - - -

משה גפני (יהדות התורה):

אף אחד לא אמר את זה.

איתן כבל (המחנה הציוני):

סליחה. שנינו באותו גובה, אולי אתה קצת יותר גבוה ממני, אבל אנחנו מתוחכמים
לא פחות.

היו"ר מכלוף מיקי זוהר:

המסר ברור, איתן. הבהרת את עצמך.

איתן כבל (המחנה הציוני):

קצת חברות לא תזיק אם תלכו לכיוון הזה.

דוד אמסלם (הליכוד):

כל הסיפור של האי-הסכמות לכאורה, זה סביב החוק הזה. יש פה הרבה חוקים
שעוברים לוועדת הכלכלה - - -

איתן כבל (המחנה הציוני):

זה לא קשור.

דוד אמסלם (הליכוד):

דרך אגב, זה לגיטימי. אנחנו הקואליציה, יש צרכים קואליציוניים, יש לנו
ראייה קצת רחבה לפעמים. מותר לנו. אנחנו לא צריכים לקבל אישור מכם על כל
דבר. זה מה שאני מנסה להסביר ליואל חסון.

יואל חסון (המחנה הציוני):

אז אל תתלונן שמפריעים לך.

דוד אמסלם (הליכוד):

אתה מפריע לי. לכן, בסופו של עניין, איתן, אתה יודע שאנחנו מעריכים אותך
מאוד. מאוד מאוד. אתה יודע שחלק גדול מהחוקים אנחנו מעבירים אליך בעיניים
עצומות, כי אחרת לא היינו מעבירים חלק גדול מהחוקים האלה. ביקשנו חוק
אחד - - -

היו"ר מכלוף מיקי זוהר:

בגלל עניינים קואליציוניים, מה לעשות.

דוד אמסלם (הליכוד):

גם לא חשוב למה.

איתן כבל (המחנה הציוני):

אז בוא נפתח את ההסכמות על הכל. למה אני צריך לתת את חוק הבנקאות?

היו"ר מכלוף מיקי זוהר:

אתה יודע מה, בוא נפתח את הכל, בוא נעביר את הכול לוועדת הרפורמות.

איתן כבל (המחנה הציוני):

אתה לא מאיים עליי, תעביר את הכול. תגיד לי, אתה חושב שאתה מאיים עליי?
מצדי תיקח את כל החוקים, תעביר אותם למי שאתה רוצה. נו, באמת. מה, אני ילד?
מאיימים עליי.

היו"ר מכלוף מיקי זוהר:

אבל אתה גם לא יכול לאיים עליי, כבל.

איתן כבל (המחנה הציוני):

מיקי, תעשה מה שאתה רוצה, שאף אחד לא יחשוב שהוא יכול לשחק איתי משחק כזה.
יש גם לכם אחריות, חברים.

היו"ר מכלוף מיקי זוהר:

אני רוצה להתקדם. אני רוצה לעבור להצבעה בעניין חוק הבנקאות (שירות ללקוח).

יואל חסון (המחנה הציוני):

אני מבקש התייעצות סיעתית.

היו"ר מכלוף מיקי זוהר:

התייעצות סיעתית בת חמש דקות. ב-12:23 תהיה הצבעה על החוק הזה.

(הישיבה נפסקה בשעה 12:18 ונתחדשה בשעה 12:23.)

היו"ר מכלוף מיקי זוהר:

הישיבה חוזרת למסלולה. אנחנו רוצים לעבור להצבעה בכל מה שקשור לחוק הבנקאות
(ניידות בין בנקים). אני מבקש להצביע. מי בעד להעביר את חוק הבנקאות
(ניידות בין בנקים) לוועדת הרפורמות? מי נגד? מי נמנע?

קריאה:

אני מבקש רביזיה.

היו"ר מכלוף מיקי זוהר:

זה מצטרף לרביזיות שאני הגשתי. בסוף הדיון אני אקבע מועד להצבעה על כל
הרביזיות. גם אני הגשתי רביזיות יחד אתכם, אני מצטרף לעמדת האופוזיציה
בעניין הזה.

הצבעה

בעד ההצעה– 9

נגד – 4

נמנעים – אין

ההצעה להעביר את הצעת חוק הבנקאות (שירות ללקוח) לוועדת הרפורמות נתקבלה.

היו"ר מכלוף מיקי זוהר:

ההצעה התקבלה.

סעיף 3 – מס' סעיף בנוסח הכחול 5 עד 8 – חוק רישוי שירותים ומקצועות בענף
הרכב, חוק התקנים. המלצת הייעוץ המשפטי היתה להעביר לוועדת הכלכלה. על-פי
הבקשה של הממשלה, ובתיאום עם הלשכה המשפטית, אנחנו מבקשים להעביר את החוק
הזה לוועדת הרפורמות.

לאה פדידה (המחנה הציוני):

מה, הכל לוועדת הרפורמות? הם יקרסו שם.

איתן כבל (המחנה הציוני):

אדוני היושב-ראש, למרות שזה עוד יותר מחוק הבנקאות חלק בלתי נפרד מוועדת
הכלכלה, ובגלל אותם איזונים שדיברתי עליהם עם האוצר – אני רוצה להגיד לך
משהו, זה משפיל.

לאה פדידה (המחנה הציוני):

זה גם לא מקצועי.

איתן כבל (המחנה הציוני):

אני הכי ותיק פה, אולי גפני יותר ממני, אבל מילה כבר איננה מילה בבית הזה.
הסכמתי בין היתר לתת גם את זה, בלי להתווכח - - -

מיקי לוי (יש עתיד):

אבל, איתן, אתה כבר ישבת עם איגוד המוסכים ועם השמאים, אתה מתמצה בכל העסק.

יואל חסון (המחנה הציוני):

ועדת הרפורמות לא תעמוד בעומס הזה בכלל, מה גם שאין לה את הידע המקצועי, לא
את הניסיון, לא את היכולת. אתם יורים לעצמכם בראש. זו דווקא רפורמה שאנחנו
בעדה לחלוטין.

איתן כבל (המחנה הציוני):

לכן אני אומר לכם שתעשו מה שאתם רוצים, רק תזכרו את הקלישאה שהכדור הוא
עגול, וכל הקלישאות מתכנסות פה, גם ברמה האישית-החברית, גם ברמה האחרת. זה
לא נגמר עד שזה נגמר.

יואל חסון (המחנה הציוני):

אל תתפלאו שאחר כך האופוזיציה תשים מכשול על כל התקציב, מהתחלה ועד הסוף.

איתן כבל (המחנה הציוני):

אני יודע מה סיכמתי עם שאול. אם שאול היה אומר לי משהו אחר, לא הייתי
מתווכח. זה הכל.

יואל חסון (המחנה הציוני):

אולי נשמע מה אומר הייעוץ המשפטי על מה שקורה כאן?

היו"ר מכלוף מיקי זוהר:

חבר הכנסת כבל, סיימת? אני רוצה לעבור להצבעה. חבר הכנסת יואל חסון, בבקשה.

יואל חסון (המחנה הציוני):

אני רואה סביב השולחן אנשים שהעבירו כמה תקציבים - - -

איתן כבל (המחנה הציוני):

בסוף שום דבר לא יישאר בוועדת הכלכלה, ואני כבר אומר לכם את זה שאני אוותר
על הכול. אני אומר לכם את זה, קחו תעשו עם זה מה שאתם רוצים.

איילת נחמיאס ורבין (המחנה הציוני):

האמת, איתן, יש כל כך הרבה חקיקה שאנחנו צריכים לסיים.

יואל חסון (המחנה הציוני):

אני לא מבין מה אתם עושים כאן. אין לזה לא היגיון פוליטי ולא היגיון מהותי,
גם בכוונה שלכם להעביר את החקיקות האלה. אין לכם שום היגיון לעשות את זה.
אל תתפלאו אם אנחנו נתחיל לפסול כל דבר.

איתן כבל (המחנה הציוני):

אתה מכדרר אותי. אתה חבר שלי ואתה משתמש בזה, אבל הפעם אני לא מוכן.

שי באב"ד:

אני לא מכדרר אותך.

איתן כבל (המחנה הציוני):

אתה משתמש בחברות בינינו. הפעם הזאת אני לא מוכן.

היו"ר מכלוף מיקי זוהר:

שי, אני מבקש ממך לשבת. לא ציפינו ללילה קל. הכל בסדר, אנחנו ערוכים
ומוכנים.

יואל חסון (המחנה הציוני):

הסכמנו על הכל, למה?

איתן כבל (המחנה הציוני):

מיקי, אתה יודע, קצת חברות. לא הכל פוליטיקה.

היו"ר מכלוף מיקי זוהר:

עכשיו אני ארשה לעצמי לומר כמה דברים, ואני אבקש לא להפריע לי כי חשוב
שישמעו מה שיש לי לומר. בואו נכניס את העניין הזה לפרופורציות, חבר הכנסת
כבל. קיבלת את כל החוקים שסוכמו איתך, יש חוק אחד בלבד מבין כל החוקים
שעליו, לאור סיטואציה קואליציונית שלנו, ביקשנו - - -

איתן כבל (המחנה הציוני):

מה אתה משווה לי טוסטוס עם סירה למשאית עם גרר?

היו"ר מכלוף מיקי זוהר:

ביקשנו ליצור ועדה משותפת שגם אתה חבר בוועדה הזאת. אתה חבר בה מטעם ועדת
הכלכלה. אז לעשות מזה בלון נפוח - - -

איתן כבל (המחנה הציוני):

מיקי, מכיוון שאני מכיר אותך - - -

היו"ר מכלוף מיקי זוהר:

יש עוד פרלמנטרים שמבינים דבר אחד או שניים בכנסת הזאת, אפילו שהם רק שלוש
שנים פה. אל תזלזל באינטליגנציה שלנו.

איתן כבל (המחנה הציוני):

לא זלזלתי.

היו"ר מכלוף מיקי זוהר:

אתה עושה פה אירוע ממשהו באמת שולי. באמת.

איתן כבל (המחנה הציוני):

אם זה כל כך שולי, בוא תשאיר את זה אצלי.

היו"ר מכלוף מיקי זוהר:

אלה שיקולים קואליציוניים שלנו ואנחנו צריכים להתמודד איתם. אמרנו שאנחנו
צריכים את העניין הזה, וזה הכל. מה הסיפור. אל תעשה מזה עניין.

דוד אמסלם (הליכוד):

בואנה, תראה מה אתם עושים. איתן, זה לא יפה מה שאתם עושים.

איילת נחמיאס ורבין (המחנה הציוני):

אבל איתן דיבר על דברים כי הוא מבין את הצרכים הקואליציוניים שלכם. אני לא
מבינה מה קורה פה.

איתן כבל (המחנה הציוני):

אם אתם תגידו לי: איתן, אנחנו לא רוצים שזה יהיה אצלך – אני מסתכל לכם
בעיניים ואני מוותר. את המוניות שירות – אתה יודע בדיוק איך העברתי.

דוד אמסלם (הליכוד):

איתן, זו החלטה. זה לא אנחנו, זו החלטה שלי.

משה גפני (יהדות התורה):

אני לא רוצה להעביר את זה לשום מקום - - -

דוד אמסלם (הליכוד):

משה גפני, זו החלטה שלנו, ובזה זה נגמר.

איילת נחמיאס ורבין (המחנה הציוני):

למה אתה לא מדבר, גפני?

משה גפני (יהדות התורה):

כשנגיע לחוק, אני אגיד את דעתי.

(אחרי כן רמי בן שמעון)

היו"ר מכלוף מיקי זוהר:

אני עובר להצבעה. חוק רישוי שירותים ומקצועות בענף הרכב, חוק התקנים,
להעברה לוועדת הרפורמות. מי בעד העברת החוק לוועדת הרפורמות? ירים את ידו.
מי נגד?

הצבעה

בעד ההצעה – 10

נגד – 3

נמנעים – אין

ההצעה להעביר את נושא מספר 3 לוועדת הרפורמות נתקבלה.

היו"ר מכלוף מיקי זוהר:

ההחלטה התקבלה.

יואל חסון (המחנה הציוני):

רוויזיה.

מיקי לוי (יש עתיד):

רוויזיה.

היו"ר מכלוף מיקי זוהר:

אני הגשתי רוויזיות על הכול, ללא יוצא מן הכלל. אמרתי מראש, זו רוויזיה
מראש על חוק רישוי שירותי ומקצועות בענף הרכב, חוק התקנים.

סעיף 4. מספר נושא 4. סעיפים 9 עד 14 בכחול, פקודת הטלגרף האלחוטי, חוק בתי
המשפט לעניינים מנהליים, חוק אזורים חופשיים לייצור בישראל, חוק התקשורת
(בזק ושידורים). כפי שהמליץ הייעוץ המשפטי, אנחנו מבקשים להעביר את החוק
הזה לוועדת הכלכלה.

מי בעד העברת החוק לוועדת הכלכלה? ירים את ידו.

איתן כבל (המחנה הציוני):

לא כדאי לכם לעביר לי שום דבר. אני כבר אומר לכם.

היו"ר מכלוף מיקי זוהר:

מי נגד? כבל, כבל?

הצבעה

בעד ההצעה – 11

נגד – אין

נמנעים – אין

ההצעה להעביר את נושא מספר 4 לוועדת הכלכלה נתקבלה.

היו"ר מכלוף מיקי זוהר:

סעיף 5. מספר סעיף בנוסח הכחול: 15 עד 21 - - -

יואל חסון (המחנה הציוני):

לא הצהרת - - -

היו"ר מכלוף מיקי זוהר:

10 בעד. לא היו מתנגדים. הצעת החוק הזו עברה לוועדת הכלכלה.

סעיף 5. בנוסח הכחול: 15 עד 21. חוק הרשות השנייה לטלוויזיה ורדיו, חוק
התקשורת (בזק ושידורים), חוק שידורי ערוץ הכנסת, חוק לקידום התחרות לצמצום
הריכוזיות וכדומה. חוק מומלץ, בהתאם להנחיית היועץ המשפטי, - -

יואב קיש (הליכוד):

אני רוצה להתייחס.

שולי מועלם-רפאלי (הבית היהודי):

איפה זה נפגש עם הוועדה המשותפת שעובדת - - -

יואב קיש (הליכוד):

אני אגיד.

היו"ר מכלוף מיקי זוהר:

- - להעברה לוועדת הכלכלה. אנא ממך, חבר הכנסת יואב קיש, התייחסותך.

יואב קיש (הליכוד):

כפי שאתם יודעים, אנחנו עושים עבודה ארוכה של כחודשיים ואנחנו ממש לקראת
סיום חקיקה בוועדה המשותפת לוועדת הכלכלה ולוועדת הכנסת. לסעיפים ב' ו-ג'
בהצעה זו יש הערה שמופיעה בצהוב, חברים, אני אקריא אותה: חלק מהנושאים
נדונים בימים אלה בהליך חקיקה רגיל בוועדה המשותפת לוועדת הכנסת ולוועדת
הכלכלה, ויהיה צורך להתאים את ההסדר המוצע לנוסח שיתקבל.

אני רוצה להגיד שבסעיפים ב' ו-ג' יש נושאים שאנחנו כבר החלטנו עליהם ואנחנו
מכינים אותם לקריאה שנייה ושלישית - -

איתן כבל (המחנה הציוני):

זה חלק מההסכמה. יש כאלה שעומדים - - -

יואב קיש (הליכוד):

- - והם צריכים להיות מפוצלים - - -

איתן כבל (המחנה הציוני):

נכון, נכון.

יואב קיש (הליכוד):

עכשיו, אם אתה רוצה, את ב' ו-ג' אל תעביר. א', ד' ו-ה', לא דנו בהם.

היו"ר מכלוף מיקי זוהר:

בניגוד למה שנתפס פה, אנחנו סומכים את ידנו על יושב-ראש ועדת הכלכלה שיעשה
את עבודתו נאמנה בהתאם לסיכומים שהושגו עמו ועל כן - - -

איל ינון:

אני אסביר. חבר הכנסת קיש, זה בלתי אפשרי. הניתוח הכירורגי שאתה רוצה לבצע
כרגע הוא לא אפשרי בוועדת הכנסת. הוא יהיה אפשרי לאחר שאתם תאשרו והמליאה
תאשר את הצעת החוק בוועדה שבראשותך ואז אתי בנדלר תוכל בוועדה אצל איתן
לעשות את הניתוח - - -

יואב קיש (הליכוד):

חשוב שהכנסת לא תבזה את עצמה ותייצר מצב - - -

איל ינון:

לא יהיה, לא יהיה - - -

איתן כבל (המחנה הציוני):

יואב קיש, חברי, בשונה ממי שלא עומדים בהסכמות, אתה ואני דיברנו בינינו,
סיכמנו את הדברים ואמרנו שלא יקרה גם אם יש דברים שלא הסכמתי עליהם.
אנחנו - - -

היו"ר מכלוף מיקי זוהר:

תודה.

מי בעד העברת החוק לוועדת הכלכלה? ירים את ידו.

איילת נחמיאס ורבין (המחנה הציוני):

איתן - - -

איתן כבל (המחנה הציוני):

אין לי - - -

מיקי לוי (יש עתיד):

אתה לא רוצה?

אתי בן יוסף:

הוא לא חבר הוועדה.

איתן כבל (המחנה הציוני):

תתנגדו לכול מצידי. זה לא מזיז לי כבר.

היו"ר מכלוף מיקי זוהר:

מי נגד?

הצבעה

בעד ההצעה – 11

נגד – אין

נמנעים – אין

ההצעה להעביר את נושא מספר 5 לוועדת הכלכלה נתקבלה.

היו"ר מכלוף מיקי זוהר:

ההחלטה התקבלה.

אנחנו עוברים לסעיף 6. מספר סעיף 22 ו-24. החוק המדובר הוא פקודת התעבורה.

יואל חסון (המחנה הציוני):

זה לא החוק המדובר.

משה גפני (יהדות התורה):

זה לא המדובר.

היו"ר מכלוף מיקי זוהר:

זה לא המדובר?

משה גפני (יהדות התורה):

לא, לא.

מיקי לוי (יש עתיד):

זה 15.

היו"ר מכלוף מיקי זוהר:

סליחה, נכון. הקדמנו את המאוחר. ועוד חוק שאנחנו רוצים לוועדת הכלכלה, הפלא
ופלא: חוק פקודת התעבורה. מי בעד להעביר את החוק לוועדת הכלכלה? ירים את
ידו. איתן, גם ככה לא היית מספיק להגיע לחוק הזה שרצית.

איתן כבל (המחנה הציוני):

מיקי, היתרון שלי הוא שאני לא אתה.

היו"ר מכלוף מיקי זוהר:

תראה כמה חוקים – זה יתרון אתה חושב? יש שיאמרו שזה חיסרון.

יואל חסון (המחנה הציוני):

אתם לא עושים לו טובה. הוא לא צריך את הטובה.

איתן כבל (המחנה הציוני):

אתם לא עושים לי. אתה לא מבין כמה אתם לא עושים לי טובה.

היו"ר מכלוף מיקי זוהר:

מי נגד? מי נגד?

הצבעה

בעד ההצעה – 9

נגד – אין

נמנעים – אין

ההצעה להעביר את נושא מספר 6 לוועדת הכלכלה נתקבלה.

היו"ר מכלוף מיקי זוהר:

אין מתנגדים. ההחלטה התקבלה.

סעיף מספר 7. בכחול – 23. חוק בית הספר החקלאי מקווה ישראל. ביטול הגבלות
בחוק מקווה ישראל לצורך קידום מסילת רכבת נוספת באיילון. ההמלצה של הוועדה
היא להעביר את זה לוועדת הפנים והגנת הסביבה.

שולי מועלם-רפאלי (הבית היהודי):

מה אמור לקרות שם?

דוד אמסלם (הליכוד):

הרחבת הנתיב.

היו"ר מכלוף מיקי זוהר:

מי בעד?

איילת נחמיאס ורבין (המחנה הציוני):

אנחנו נגד.

יואל חסון (המחנה הציוני):

אנחנו נגד.

דוד אמסלם (הליכוד):

שולי?

שולי מועלם-רפאלי (הבית היהודי):

אני מצביעה.

היו"ר מכלוף מיקי זוהר:

מי נגד?

יואל חסון (המחנה הציוני):

נגד.

הצבעה

בעד ההצעה – 9

נגד – 4

נמנעים – אין

ההצעה להעביר את נושא מספר 7 לוועדת הפנים והגנת הסביבה נתקבלה.

היו"ר מכלוף מיקי זוהר:

ההחלטה התקבלה.

סעיף מספר 8. 28 עד 25. חוק הרשות הארצית לכבאות והצלה, חוק רישוי עסקים.
המלצת הוועדה, יחד עם הייעוץ המשפטי, להעביר את החוק לוועדת הפנים והגנת
הסביבה. מי בעד? ירים את ידו. מי נגד?

הצבעה

בעד ההצעה – 10

נגד – אין

נמנעים – אין

ההצעה להעביר את נושא מספר 8 לוועדת הפנים והגנת הסביבה נתקבלה.

היו"ר מכלוף מיקי זוהר:

ההחלטה התקבלה.

סעיף 9. 29 עד 31. פקודת העיריות, פקודת המועצות המקומיות – שינוי הרכב
וסמכות ועדת המכרזים ברשויות המקומיות.

משה גפני (יהדות התורה):

מה זה קשור לחוק ההסדרים, החוק הזה?

היו"ר מכלוף מיקי זוהר:

זה קשור לאביחי מנדלבליט.

משה גפני (יהדות התורה):

לא הבנתי.

היו"ר מכלוף מיקי זוהר:

אז עניתי.

משה גפני (יהדות התורה):

לא הבנתי מה זה קשור לחוק ההסדרים.

היו"ר מכלוף מיקי זוהר:

היועץ המשפטי לממשלה סבור שזה חוק חשוב - - -

משה גפני (יהדות התורה):

אני מתנגד.

יואל חסון (המחנה הציוני):

אני גם מתנגד.

משה גפני (יהדות התורה):

גם אני.

יואל חסון (המחנה הציוני):

לא, לא. אנחנו לא מתנגדים.

משה גפני (יהדות התורה):

בסדר. תצביעו בעד.

איילת נחמיאס ורבין (המחנה הציוני):

זה דווקא חוק טוב.

משה גפני (יהדות התורה):

מה זה קשור? זה מביא תקציב? מה, זה - - -

היו"ר מכלוף מיקי זוהר:

חבר הכנסת גפני, הכול בסדר. יואיל בטובו אדוני - - -

דוד אמסלם (הליכוד):

משה, משה, אני אדבר איתך אחר כך.

היו"ר מכלוף מיקי זוהר:

את ההחלטות של הקואליציה – יואיל בטובו יושב-ראש ועדת הכספים, חבר הכנסת
גפני, שזכה בחוקים רבים לעבודה, להצביע בעד ההחלטה.

יואב בן צור (ש"ס):

למה לא משתפים - - - בהחלטות האלה? אנחנו גם יש לנו מה לומר - - -

היו"ר מכלוף מיקי זוהר:

הנושא הזה הועבר - - -

יואב בן צור (ש"ס):

הועבר לאן?

היו"ר מכלוף מיקי זוהר:

לכולכם. עלו גם דיונים בנושא.

יואב בן צור (ש"ס):

איפה?

היו"ר מכלוף מיקי זוהר:

ביניכם. בינינו לביניכם. חברי כנסת מטעם ש"ס דיברו איתי, חברי כנסת מטעם
יהדות התורה דיברו איתי. הדבר לא השתנה - - -

משה גפני (יהדות התורה):

מינהל תקין, מינהל תקין - - - אני מציע לבטל את העיריות בכלל - - -

היו"ר מכלוף מיקי זוהר:

לכן אני מבקש - - -

אמיר אוחנה (הליכוד):

די כבר לתת - - - בכל הכוח. מה אתם רוצים? - - - את הכנסת?

היו"ר מכלוף מיקי זוהר:

חברים, אני מבקש לעבור להצבעה. מי בעד העברת החוק – אנחנו בשלב של הצבעה
ואי אפשר לדבר באמצע הצבעה – מי בעד העברת החוק של נושא 9 לוועדת הפנים?
ירים את ידו. איזו קואליציה. מי נגד?

הצבעה

בעד ההצעה – 11

נגד – 1

נמנעים – אין

ההצעה להעביר את נושא מספר 9 לוועדת הפנים והגנת הסביבה נתקבלה.

היו"ר מכלוף מיקי זוהר:

ההחלטה התקבלה.

מיקי לוי (יש עתיד):

למה את נגד? זה טוב.

לאה פדידה (המחנה הציוני):

זה חוק רע. מתי היית נבחר ציבור? מתי היית נבחר ציבור?

רוברט אילטוב (ישראל ביתנו):

הוא עכשיו נבחר ציבור.

לאה פדידה (המחנה הציוני):

אני הייתי - - - אני הייתי בוועדת מכרזים בעירייה. זה חוק רע שלא יהיו חברי
מועצה בתוך מכרזים בכלל.

משה גפני (יהדות התורה):

נכון.

לאה פדידה (המחנה הציוני):

זו שליטה מוחלטת של ראש העיר. שליטה מוחלטת לראש העיר. כולם עובדים שלו.

דוד אמסלם (הליכוד):

לאה, הדיון כאן הוא לא אם החוק רע או טוב. השאלה היא לאיזו ועדה הוא עובר.
זהו.

משה גפני (יהדות התורה):

אבל אפשר להחליט כאן לפצל. אבל בסדר, הסכמתי.

היו"ר מכלוף מיקי זוהר:

סעיף 10 - - -

משה גפני (יהדות התורה):

יש תשובה היום על חוקים – מנדלבליט. אפשר להגיד גם - - -

דוד אמסלם (הליכוד):

אני אסביר לך אחר כך.

משה גפני (יהדות התורה):

האמת היא שאני לא מבין בכלל. הרי לא למדתי משפטים, אז אני לא מבין למה צריך
בכלל חברי מועצה. צריך לבטל את חברי המועצה. למה צריך אותם? במכרזים הם לא
יהיו, הם בכלל לא רשאים להצביע.

שי באבד:

תלוי אם למדו ליבה או לא.

משה גפני (יהדות התורה):

תאמין לי, לא צריך מנכ"ל אוצר. לא צריך - - -

קריאות:

- - -

היו"ר מכלוף מיקי זוהר:

אני מבקש שקט. סעיף 32 ו-33. חוק התכנון והבנייה. תיקונים בחוק התכנון
והבנייה – חברים, אני לא יכול להתנהל בצורה האת. או שיהיה פה שקט או שאני
אתחיל לקרוא לסדר ואני אוציא אנשים החוצה. אתם לא משאירים לי ברירה. אני לא
יכול לנהל את הדיון ככה, אני אצטרך בסוף להוציא מפה אנשים זה לא נעים וזה
לא מכובד. אני מבקש.

משה גפני (יהדות התורה):

אני מכבד את החלטתך, היושב-ראש, אבל אני חושב שאת חוק חובת המכרזים צריך
לאשר במרכז הליכוד.

דוד אמסלם (הליכוד):

משה, מספיק.

היו"ר מכלוף מיקי זוהר:

תודה על ההצעה.

דוד אמסלם (הליכוד):

משה, אנחנו עייפים.

היו"ר מכלוף מיקי זוהר:

נושא 10. סעיף 32 ו-33 בכחול – חוק התכנון והבנייה, תיקונים בחוק התכנון
והבנייה. המלצת הוועדה להעביר את זה לוועדת הפנים והגנת הסביבה. מי בעד?
ירים את ידו. מי נגד?

הצבעה

בעד ההצעה – 14

נגד – אין

נמנעים – אין

ההצעה להעביר את נושא מספר 10 לוועדת הפנים והגנת הסביבה נתקבלה.

היו"ר מכלוף מיקי זוהר:

ההחלטה התקבלה.

נושא 11 – סעיף 32 ו-33 בכחול – גם חוק התכנון והבנייה. העברת חלק במבנה
לרשויות מקומיות לצורכי ציבור. לוועדת הפני והסביבה. מי בעד? מי נגד?

הצבעה

בעד ההצעה – 14

נגד – אין

נמנעים – אין

ההצעה להעביר את נושא מספר 11 לוועדת הפנים והגנת הסביבה נתקבלה.

היו"ר מכלוף מיקי זוהר:

ההחלטה התקבלה.

נושא 12 – סעיף 32 ו-33. חוק התכנון והבנייה, פטור מהיתר או הרשאה לרשת
סיבים אופטיים. מי בעד? ירים את ידו. מי נגד?

הצבעה

בעד ההצעה – פה אחד

ההצעה להעביר את נושא מספר 12 לוועדת הפנים והגנת הסביבה נתקבלה.

אתי בן יוסף:

פה אחד.

היו"ר מכלוף מיקי זוהר:

פה אחד ההחלטה התקבלה.

נושא 13 – סעיף 32, 33 ו-34. חוק התכנון והבנייה, פטור מהיתר לאנטנות
סלולריות. מי בעד? ירים את ידו – לוועדת הפנים והגנת הסביבה – מי בעד? ירים
את ידו. פולקמן, אתה מצביע?

רועי פולקמן (כולנו):

הצבעתי.

היו"ר מכלוף מיקי זוהר:

מי בעד העברת החוק לוועדת הפנים והגנת הסביבה? ירים את ידו.

יואל חסון (המחנה הציוני):

נגד.

היו"ר מכלוף מיקי זוהר:

מי נגד?

יואל חסון (המחנה הציוני):

נגד, נגד.

הצבעה

בעד ההצעה – 9

נגד – 4

נמנעים – אין

ההצעה להעביר את נושא מספר 13 לוועדת הפנים והגנת הסביבה נתקבלה.

היו"ר מכלוף מיקי זוהר:

ההחלטה התקבלה.

נושא 14 – סעיף 35 עד 37. פקודת העיריות, פקודת המועצות המקומיות. הסמכת
רמ''י ומשרד השיכון לבצע עבודות פיתוח במקום רשויות מקומיות, לוועדת הפנים
והגנת הסביבה. מי בעד? ירים את ידו. מי נגד? מי נמנע?

הצבעה

בעד ההצעה – 10

נגד – אין

נמנעים – אין

ההצעה להעביר את נושא מספר 14 לוועדת הפנים והגנת הסביבה נתקבלה.

היו"ר מכלוף מיקי זוהר:

ההחלטה התקבלה.

סעיף 15. נשאיר את סעיף 15 להמשך ונעבור לסעיף 16 – 108 עד 111 בכחול. חוק
רישוי עסקים, רישוי עסקים דיפרנציאלי לוועדת הפנים והגנת הסביבה.

משה גפני (יהדות התורה):

זה יפוצל.

שולי מועלם-רפאלי (הבית היהודי):

כתוב "יפוצל".

איל ינון:

זה פיצול להליך חקיקה רגיל.

ארבל אסטרחן:

- - - זה פיצול מהותי ויוצא מחוק ההסדרים.

דוד אמסלם (הליכוד):

זה יפוצל לאחר - - -

היו"ר מכלוף מיקי זוהר:

- - - לפיצול מהותי - - -

משה גפני (יהדות התורה):

אז על מה מצביעים עכשיו?

היו"ר מכלוף מיקי זוהר:

שיוצא מחוק ההסדרים - - -

דוד אמסלם (הליכוד):

על הפיצול.

ארבל אסטרחן:

- - - ועל העברה לוועדת הפנים.

היו"ר מכלוף מיקי זוהר:

מיד, כמובן, אחרי הפיצול הוא עובר לוועדת הפנים.

ארבל אסטרחן:

כחוק נפרד.

היו"ר מכלוף מיקי זוהר:

ועל כן - - - הצבעה. מי בעד? ירים את ידו. מי נגד? מי נמנע?

הצבעה

בעד ההצעה – פה אחד

ההצעה לפצל ולהעביר את נושא מספר 16 לוועדת הפנים והגנת הסביבה נתקבלה.

היו"ר מכלוף מיקי זוהר:

ההחלטה התקבלה.

נושא 17 – סעיף 108, פרק ב1 המוצע, 109 לעניין פרק ב1 – חוק רישוי עסקים,
רישוי עסקים בעלי חשיבות לאומית לוועדת הפנים והגנת הסביבה.

שולי מועלם-רפאלי (הבית היהודי):

למה את זה לא מפצלים?

היו"ר מכלוף מיקי זוהר:

מי בעד? ירים את ידו. מי נגד?

יואל חסון (המחנה הציוני):

נגד.

הצבעה

בעד ההצעה – 10

נגד – 4

נמנעים – אין

ההצעה להעביר את נושא מספר 17 לוועדת הפנים והגנת הסביבה נתקבלה.

היו"ר מכלוף מיקי זוהר:

ההחלטה התקבלה.

משה גפני (יהדות התורה):

אדוני היושב-ראש, יש חוק פרטי שלי שנמצא בוועדת הכנסת ואני מציע להעביר את
זה גם כן לוועדת הפנים. אמרתי שזה ימוזג עם הממשלתי.

היו"ר מכלוף מיקי זוהר:

- - - לא עכשיו?

ארבל אסטרחן:

לא. לא על סדר-היום כרגע, אבל בוועדת הכנסת הבאה - - -

היו"ר מכלוף מיקי זוהר:

בסדר. בוועדת הכנסת הבאה אני אעשה את זה.

שולי מועלם-רפאלי (הבית היהודי):

ביום שני.

יואב קיש (הליכוד):

בדיון של הרוויזיה תוסיף את זה.

משה גפני (יהדות התורה):

היא אמרה שזה לא על סדר-היום - - -

יואב קיש (הליכוד):

אבל ברוויזיות - - -

דוד אמסלם (הליכוד):

מה זה חושב? הוא יעביר את זה מחר, מה זה משנה?

יואב קיש (הליכוד):

לגמור עם זה ברוויזיה.

דוד אמסלם (הליכוד):

לא חשוב - - -

היו"ר מכלוף מיקי זוהר:

בכל מקרה, אני מבקש להעלות את נושא העברת החוק מוועדת הכספים לוועדת - - -

משה גפני (יהדות התורה):

לא מוועדת הכספים. זה בוועדת הכנסת.

היו"ר מכלוף מיקי זוהר:

מוועדת הכנסת לוועדת הפנים. נעלה את זה יחד עם הרוויזיות בסוף הדיון. בסדר?

משה גפני (יהדות התורה):

בסדר.

היו"ר מכלוף מיקי זוהר:

נושא 18 – סעיף 112 ו-114 בכחול – חוק החברות הממשלתיות, פרסום דוחות של
חברות ממשלתיות לוועדת חוק, חוקה ומשפט. מי בעד? ירים את ידו. מי נגד? מי
נמנע?

הצבעה

בעד ההצעה – פה אחד

ההצעה להעביר את נושא מספר 18 לוועדת החוק, חוק ומשפט נתקבלה.

היו"ר מכלוף מיקי זוהר:

ההחלטה התקבלה.

נושא 19 – סעיף 113 ו-114 בכחול – חוק התכנית הכלכלית לשנים 2017 ו-2018,
מתקנים פוטו וולטאים.

איילת נחמיאס ורבין (המחנה הציוני):

אנרגיה מתחדשת.

מיקי לוי (יש עתיד):

אדוני, יש לי שאלה אליך. סעיף 18 זה דוחות כספיים? תגידו לי, מה העניין של
דוחות כספיים בוועדת חוקה? מישהו יכול להסביר לי?

שולי מועלם-רפאלי (הבית היהודי):

חוק החברות הממשלתיות, מיקי.

דוד אמסלם (הליכוד):

הצבענו על זה כבר.

איילת נחמיאס ורבין (המחנה הציוני):

מיקי, זה המקום.

מיקי לוי (יש עתיד):

תעשו לי טובה – בסדר, תעבירו - - -

שולי מועלם-רפאלי (הבית היהודי):

עשינו לך.

מיקי לוי (יש עתיד):

שיעשה אחד ועוד אחד שהם שמונה.

איילת נחמיאס ורבין (המחנה הציוני):

ומה זה קשור - - - מיקי, זה חוק טוב - - -

היו"ר מכלוף מיקי זוהר:

חברים, אנחנו חוזרים. נושא 19 – סעיף 113 ו-114 – חוק התכנית הכלכלית לשנים
2017 ו-2018, מתקנים פוטו וולטאים. אנרגיה מתחדשת. לוועדת הפנים והגנת
הסביבה. מי בעד? ירים את ידו. מי נגד? מי נמנע?

הצבעה

בעד ההצעה – פה אחד

ההצעה להעביר את נושא מספר 19 לוועדת הפנים והגנת הסביבה נתקבלה.

אתי בן יוסף:

פה אחד.

היו"ר מכלוף מיקי זוהר:

ההחלטה התקבלה.

אנחנו עוברים להצעת חוק ההתייעלות הכלכלית, נושא 1. מספר סעיף בנוסח הכחול
– מטרת החוק, לוועדת השקיפות – סתם – לוועדת הכספים - - -

משה גפני (יהדות התורה):

רציני, אני באמת צריך - - -

היו"ר מכלוף מיקי זוהר:

מי בעד? ירים את ידו. מי נגד? מי נמנע?

הצבעה

בעד ההצעה – פה אחד

ההצעה להעביר את נושא מספר 1 לוועדת הכספים נתקבלה.

היו"ר מכלוף מיקי זוהר:

ההחלטה התקבלה.

משה גפני (יהדות התורה):

אי אפשר להעביר את חוק ההסדרים בלי ועדת הכספים כי אנחנו דנים על מטרת
החוק.

היו"ר מכלוף מיקי זוהר:

נושא 2 – סעיף מספר2 בכחול – רשות שדות התעופה, העברת הכנסות של רשות שדות
התעופה למדינה והוראות נוספות לעניין עבודת הרשות. אנחנו ממליצים להעביר את
זה לוועדת הכספים. מי בעד? ירים את ידו. מי נגד? מי נמנע?

הצבעה

בעד ההצעה – פה אחד

ההצעה להעביר את נושא מספר 2 לוועדת הכספים נתקבלה.

היו"ר מכלוף מיקי זוהר:

ההחלטה התקבלה.

נושא מספר 3 – סעיף 3 ו-8 בכחול – חוק שירות המילואים, הקלות במס למשרתי
מילואים. המלצת הוועדה להעביר את זה לוועדת חוץ וביטחון. מי בעד? ירים את
ידו. מי נגד? מי נמנע?

הצבעה

בעד ההצעה – פה אחד

ההצעה להעביר את נושא מספר 3 לוועדת החוץ והביטחון נתקבלה.

היו"ר מכלוף מיקי זוהר:

ההחלטה התקבלה.

נושא מספר 4 - -

יואל חסון (המחנה הציוני):

איך? איך? אני לא מבין.

משה גפני (יהדות התורה):

מה אתה רוצה שאני אעשה? אתה יכול להקים קואליציה אחרת?

יואל חסון (המחנה הציוני):

כן. כן, גפני, כן. תאמין בזה, כן.

היו"ר מכלוף מיקי זוהר:

- - מספר סעיף בנוסח הכחול 4 ו-8 - -

שולי מועלם-רפאלי (הבית היהודי):

לפיד וליצמן.

היו"ר מכלוף מיקי זוהר:

כן, ממש.

- - סעיף 4 ו-8 בכחול – חוק לשינוי סדרי עדיפויות לאומיים לשנים 2013
ו-2014, צמצום תקופת הזכאות לנקודות זיכוי במס לסטודנטים שסיימו תואר.
ההחלטה היא לוועדת הכספים. האם יש מישהו שמצביע בעד ההעברה לוועדת הכספים?
האם יש מישהו שמתנגד לכך?

הצבעה

בעד ההצעה – פה אחד

ההצעה להעביר את נושא מספר 4 לוועדת הכספים נתקבלה.

היו"ר מכלוף מיקי זוהר:

אין מתנגדים ועל כן זה יעבור לוועדת הכספים, חברי.

משה גפני (יהדות התורה):

החמרה אתם מביאים אלי.

רחל עזריה (כולנו):

זה כבר היה אצלך.

היו"ר מכלוף מיקי זוהר:

נושא מספר 5 – סעיפים 5 ו-8 – חוק מס הכנסה (הגדלת נקודות זיכוי להורים –
הוראת שעה) - - -

קריאות:

- - -

היו"ר מכלוף מיקי זוהר:

חברים, אני באמצע הקראה ובאמצע הצבעה. הקלות במס למשפחות – לוועדת הכספים.
לאור האירוע הזה, נצביע קודם כל, מי נגד ההחלטה להעביר את זה לוועדת
הכספים? שימו לב, אין אף אחד שמתנגד. מי בעד?

הצבעה

בעד ההצעה – פה אחד

ההצעה להעביר את נושא מספר 5 לוועדת הכספים נתקבלה.

היו"ר מכלוף מיקי זוהר:

פה אחד. ההצעה עוברת לוועדת הכספים.

יואל חסון (המחנה הציוני):

איזה שחקן קאמרי אתה, ממש.

היו"ר מכלוף מיקי זוהר:

כמוך.

רחל עזריה (כולנו):

זה בגלל - - -

היו"ר מכלוף מיקי זוהר:

נושא 6 - - -

יואל חסון (המחנה הציוני):

קטונתי.

היו"ר מכלוף מיקי זוהר:

לא, לא. אתה יותר גדול ממני בהרבה.

יואל חסון (המחנה הציוני):

לא, לא. קטונתי.

היו"ר מכלוף מיקי זוהר:

סעיף מספר 6, 7 ו-8 – חוק להגדלת שיעור ההשתתפות בכוח העבודה ולצמצום פערים
חברתיים (מענק עבודה), הרחבת מענק עבודה להורים עובדים, לוועדת הכספים. מי
בעד? ירים את ידו. מי נגד? מי נמנע?

הצבעה

בעד ההצעה – פה אחד

ההצעה להעביר את נושא מספר 6 לוועדת הכספים נתקבלה.

אתי בן יוסף:

פה אחד.

היו"ר מכלוף מיקי זוהר:

ההחלטה התקבלה.

נושא 7 – סעיף 9 עד 15 – חוק להסדר ההימורים בספורט, חוק הספורט, חוק
לאיסור אלימות בספורט שהיה צריך בצדק להגיע לוועדת הכספים אך הוחלט על ידנו
לבקש להביא אותו להצבעה בוועדת הרפורמות ועל כן אני מבקש להצביע על כך. מי
בעד העברת החוק לוועדת הרפורמות? כולל יושב-ראש ועדת הכספים גפני, בעד. מי
נגד?

יואל חסון (המחנה הציוני):

נגד. מיקי, נגד.

היו"ר מכלוף מיקי זוהר:

מי נמנע?

הצבעה

בעד ההצעה – 9

נגד – 4

נמנעים – אין

ההצעה להעביר את נושא מספר 7 לוועדת הרפורמות נתקבלה.

היו"ר מכלוף מיקי זוהר:

ההחלטה התקבלה.

יואל חסון (המחנה הציוני):

הרפורמה - - -

משה גפני (יהדות התורה):

לא היה. הימורים, היה אצלנו.

מיקי לוי (יש עתיד):

איזו שאלה בכלל?

משה גפני (יהדות התורה):

היה, היה.

מיקי לוי (יש עתיד):

כשהמנכ"ל רצה לבוא ולקחת 35%, הוא ידע לבוא - - - שיגיד את זה.

משה גפני (יהדות התורה):

- - - היה אצלנו. אבל הקואליציה החליטה – אני הצבעתי בעד.

היו"ר מכלוף מיקי זוהר:

נושא 8 – סעיפים 16 ו-18 ו-19 – חוק הביטוח הלאומי, חוק הביטוח הלאומי בכל
מה שקשור לגמלת הסיעוד. יובהר לפרוטוקול, נא לשמוע בבקשה מה שיש לי לומר,
חברים. יובהר לפרוטוקול - - -

יואל חסון (המחנה הציוני):

תתיישר, תתיישר כמו שחקן.

היו"ר מכלוף מיקי זוהר:

יובהר לפרוטוקול - -

משה גפני (יהדות התורה):

למה לפרוטוקול? תבהיר לנו.

היו"ר מכלוף מיקי זוהר:

- - ולכם חברי הכנסת ששומעים את מה שיש לי לומר לפרוטוקול, שהחוק לא יידון
- - -

יואל חסון (המחנה הציוני):

אתה מכיר את הסיפור הידוע - - -

שולי מועלם-רפאלי (הבית היהודי):

יאללה.

יואל חסון (המחנה הציוני):

רגע. סיפור ידוע יום אחד בסניף ליכוד מסוים בעיר מסוימת, באו ודברו - - -

היו"ר מכלוף מיקי זוהר:

אתנחתא קלה מפי יואל חסון.

דוד אמסלם (הליכוד):

פעם הוא היה בליכוד לפני שהוא עבר לעבודה, קדימה, התנועה – אז יש לו זיכרון
באמת פנומנלי: זה היה לפני כמה וכמה שנים.

יואל חסון (המחנה הציוני):

יו"ר הקואליציה, אני לא תופס ממך אדם שקרן. בוא תדייק: אני לא בעבודה.
הייתי בקדימה והתנועה. זה הכול.

דוד אמסלם (הליכוד):

עכשיו אתה רוצה להתמודד בעבודה.

יואל חסון (המחנה הציוני):

מי אמר? אתה נביא?

דוד אמסלם (הליכוד):

אז מה, אתה לא רוצה - - -

יואל חסון (המחנה הציוני):

אנחנו במחנה הציוני, אבל בואו נתמקד בסיפור.

דוד אמסלם (הליכוד):

דרך אגב, יש בשורה טובה לחברים.

יואל חסון (המחנה הציוני):

בואו נתמקד בסיפור.

היו"ר מכלוף מיקי זוהר:

כבל, תתחיל לעשות דילים על הראש של יואל. כן, בבקשה.

יואל חסון (המחנה הציוני):

אתה יודע מה, לא מגיע לכם סיפור.

היו"ר מכלוף מיקי זוהר:

אני שומע, כן.

יואל חסון (המחנה הציוני):

לא מגיע לכם.

היו"ר מכלוף מיקי זוהר:

ירדת מהסיפור?

משה גפני (יהדות התורה):

מה היה בסניף הליכוד?

יואל חסון (המחנה הציוני):

לא רוצה - - -

היו"ר מכלוף מיקי זוהר:

ירדת מהסיפור? אנחנו מודים לך על זה שירדת מהסיפור.

יואל חסון (המחנה הציוני):

לחברים שלי אני אשלח את הסיפור - - -

היו"ר מכלוף מיקי זוהר:

טוב, תספר לי אחר כך.

דוד אמסלם (הליכוד):

הוא היה יושב-ראש הנהגת בית"ר – תראו לאן הגענו.

יואל חסון (המחנה הציוני):

לפחות אני יודע את שיר בית"ר יותר מכל הליכודניקים פה.

היו"ר מכלוף מיקי זוהר:

יובהר לפרוטוקול שהחוק הזה יידון אחרי ישיבה עם ראשי המשרדים ואני מבקש
להעביר אותו - - -

שולי מועלם-רפאלי (הבית היהודי):

עם מי?

היו"ר מכלוף מיקי זוהר:

עם ראשי המשרדים שנוגעים בדבר. בגמלת הסיעוד יש ראשי משרדים שנוגעים בדבר.
הם יישבו ביניהם ואז החוק - - -

יואל חסון (המחנה הציוני):

מי נוגע בדבר?

היו"ר מכלוף מיקי זוהר:

שרים, שרים.

יואל חסון (המחנה הציוני):

לא ידעתי מי נוגע בדבר.

היו"ר מכלוף מיקי זוהר:

מעבירים את זה לוועדת העבודה, הרווחה והבריאות. מי בעד? מי נגד?

יואל חסון (המחנה הציוני):

נגד, נגד, נגד.

היו"ר מכלוף מיקי זוהר:

למה נגד?

יואל חסון (המחנה הציוני):

עוקף סיעוד. זו המלחמה הכי גדולה שלנו.

היו"ר מכלוף מיקי זוהר:

מי נמנע?

הצבעה

בעד ההצעה – 9

נגד – 4

נמנעים – אין

ההצעה להעביר את נושא מספר 8 לוועדת העבודה, הרווחה והבריאות נתקבלה.

היו"ר מכלוף מיקי זוהר:

ההחלטה התקבלה.

סעיף 9 – חוק הביטוח הלאומי, שינוי מנגנון התחשבנות בין המוסד לביטוח לאומי
לחברות הביטוח.

דוד אמסלם (הליכוד):

כאן אני מדגיש את מה שאמר יושב-ראש הוועדה. כאן אנחנו מבקשים מהוועדה לדון
בזה לא לפני יום שני, עד שבעצם זה ייסגר - - -

היו"ר מכלוף מיקי זוהר:

אמרנו את זה.

שולי מועלם-רפאלי (הבית היהודי):

על השיבוב?

דוד אמסלם (הליכוד):

על הסיעוד.

היו"ר מכלוף מיקי זוהר:

הסעיף הקודם.

דוד אמסלם (הליכוד):

אני מדגיש את מה שיושב-ראש הוועדה אמר.

היו"ר מכלוף מיקי זוהר:

ועדת העבודה, הרווחה והבריאות, ועל כן אני מבקש לעבור להצבעה. מי בעד?

משה גפני (יהדות התורה):

על מה אתה מצביע?

היו"ר מכלוף מיקי זוהר:

על חוק הביטוח הלאומי, שינוי מנגנון בין המוסד לביטוח לאומי לחברות הביטוח.

שולי מועלם-רפאלי (הבית היהודי):

גפני, על השיבוב.

קריאה:

מספר נושא 9.

היו"ר מכלוף מיקי זוהר:

מי בעד? מי נגד? מי נמנע?

הצבעה

בעד ההצעה – 10

נגד – 3

נמנעים – אין

ההצעה להעביר את נושא מספר 9 לוועדת העבודה, הרווחה והבריאות נתקבלה.

היו"ר מכלוף מיקי זוהר:

ההחלטה התקבלה.

משה גפני (יהדות התורה):

אני לא רוצה את זה.

היו"ר מכלוף מיקי זוהר:

נושא 10 – סעיף 22, 23, 24 ו-25 בכחול – חוק ההתייעלות הכלכלית לשנים 2015
ו-2016, חוק ההתייעלות הכלכלית לשנים 2017 ו-2018. שיפוי המוסד לביטוח
לאומי. לוועדת העבודה, הרווחה והבריאות.

משה גפני (יהדות התורה):

זה כל הזמן היה בכספים. אתם יכולים לקחת, ועדת העבודה והרווחה, אין בעיה.
זה היה בכספים כל הזמן. זה כסף נטו.

היו"ר מכלוף מיקי זוהר:

זה נטו כחלון.

משה גפני (יהדות התורה):

יש נטו תעשייה, יש נטו משפחה וזה נטו כסף. איזו ועדה עוסקת בזה? אין בעיה,
אתה יכול להעביר את זה לעבודה ורווחה.

היו"ר מכלוף מיקי זוהר:

אנחנו רוצים להעביר את זה לכספים, חבר הכנסת גפני. טוויסט בעלילה. ולכן אני
מבקש להצביע על זה לפני שיתחרטו באוצר.

יואל חסון (המחנה הציוני):

באיזה עומק מקבלים פה החלטות.

היו"ר מכלוף מיקי זוהר:

מי בעד להעביר את זה - - -

איל ינון:

רגע, רגע - - -

איילת נחמיאס ורבין (המחנה הציוני):

גפני, אתה עושה איתי הסדר חוב לממשלה מול הביטוח הלאומי?

איל ינון:

רגע. יכול להיות שאין בזה היגיון. אדוני יושב-ראש ועדת הכספים, האם אתה
תואם בעניין הזה עם היועצת המשפטית של הוועדה לגבי ההיגיון של להעביר את
השיפוי? כי השיפוי הזה, למיטב ידיעתי, עוסק בכל מיני נושאים שנדונים בוועדת
העבודה והרווחה.

משה גפני (יהדות התורה):

השיפוי נמצא בוועדת הכספים כל השנים.

איל ינון:

אם אתם מתואמים, אין לי בעיה עם זה בעיקרון.

משה גפני (יהדות התורה):

כן, כל השנים.

היו"ר מכלוף מיקי זוהר:

מי בעד? שירים את ידו – לוועדת הכספים – מי נגד? מי נמנע?

הצבעה

בעד ההצעה – פה אחד

ההצעה להעביר את נושא מספר 10 לוועדת הכספים נתקבלה.

היו"ר מכלוף מיקי זוהר:

ההחלטה התקבלה. גפני, חבל על הזמן.

משה גפני (יהדות התורה):

יש גם הוראות מה לעשות עם הכסף הזה?

היו"ר מכלוף מיקי זוהר:

נושא 11 – סעיף 23, 24 ו-25 – חוק ההתייעלות הכלכלית לשנים 2017 ו-2018 –
הקדמת המועדים לעניין תוספת ותק לקצבת זקנה, לוועדת העבודה, הרווחה
והבריאות. מי בעד? מי נגד? מי נמנע?

הצבעה

בעד ההצעה – פה אחד

ההצעה להעביר את נושא מספר 11 לוועדת העבודה, הרווחה והבריאות נתקבלה.

אתי בן יוסף:

פה אחד.

היו"ר מכלוף מיקי זוהר:

ההחלטה התקבלה.

מיקי לוי (יש עתיד):

אלי אלאלוף פשוט יפרוש.

היו"ר מכלוף מיקי זוהר:

נושא 12 – סעיף 26 עד 32 – זה בפרק ו': צמצום פגיעה בעבודה. הטלת חבות
כספית על מעסיקים בגין תאונות עבודה, לוועדת העבודה, הרווחה והבריאות. מי
בעד? ירים את ידו. מי נגד? מי נמנע?

הצבעה

בעד ההצעה – פה אחד

ההצעה להעביר את נושא מספר 12 לוועדת העבודה, הרווחה והבריאות נתקבלה.

היו"ר מכלוף מיקי זוהר:

ההחלטה התקבלה.

נושא 13 – סעיף 33 בכחול – חוק יום חינוך ארוך ולימודי העשרה, דחיית חוק
יום חינוך ארוך ולימודי העשרה. לוועדת החינוך, התרבות והספורט.

יואל חסון (המחנה הציוני):

אני רוצה לומר משהו בעניין הזה.

היו"ר מכלוף מיקי זוהר:

רוצה לומר משהו בעניין הזה מרכז האופוזיציה יואל חסון.

יואל חסון (המחנה הציוני):

אני מציע ברגע הזה, בהצבעה הזאת, בואו נכבה את האורות. לפחות שהבושה לא
תיראה. באמת. שהבושה לא תיראה.

היו"ר מכלוף מיקי זוהר:

צוות, נא לא לכבות את האור.

יואל חסון (המחנה הציוני):

בושה. בושה שאתם בכלל מציגים תקציב של רפורמות, של כספים, של עודפים, של
שפע גדול - -

רועי פולקמן (כולנו):

בסדר יואל, עוד ארבעה מיליארד.

יואל חסון (המחנה הציוני):

- - ולא מצאתם כסף לזה? לא מצאתם?

רועי פולקמן (כולנו):

העדפנו את הנכים.

איילת נחמיאס ורבין (המחנה הציוני):

למה לא הבאתם תוכנית אחרת. יכול להיות - - -

יואל חסון (המחנה הציוני):

אתם חושבים שהשיטה - - - פחות טובה? - - - יופי, החלטתם - - - הילדים שלנו,
החינוך קצת יותר דחוף מאבנים. אני אומר לכם, אתם שכל כך ששים לבנות את
הארץ - -

רועי פולקמן (כולנו):

קשישים יותר חשוב, סיעוד יותר חשוב.

יואל חסון (המחנה הציוני):

- - אבנים פחות חשובות לאנשים והילדים שלנו יותר חשובים. יכולתם למצוא קצת
כסף - - -

היו"ר מכלוף מיקי זוהר:

חבר הכנסת חסון, דברים שאמרת אכן רלוונטיים אך לא במקרה הזה ולכן נעבור
להצבעה להעברה לוועדת - - -

יואל חסון (המחנה הציוני):

אתה לא קובע מה רלוונטי ומה לא רלוונטי, אתה יודע.

היו"ר מכלוף מיקי זוהר:

תכף חברי הוועדה יקבעו אם זה רלוונטי או לא.

יואל חסון (המחנה הציוני):

בתוכן - - -

היו"ר מכלוף מיקי זוהר:

חברי הוועדה, אנא מכם עזרו לי להכריע - - - של חבר הכנסת יואל חסון.

רועי פולקמן (כולנו):

אדוני היושב-ראש - - -

יואל חסון (המחנה הציוני):

בושה. תתביישו לכם על הדבר הזה.

היו"ר מכלוף מיקי זוהר:

לוועדת החינוך, התרבות והספורט. מי בעד? שירים את ידו. מי נגד? מי נמנע?

יואל חסון (המחנה הציוני):

תרימו יד נגד החינוך.

היו"ר מכלוף מיקי זוהר:

אתם רוצים לחזור על ההצבעה? מי בעד? מי נגד?

הצבעה

בעד ההצעה – 8

נגד – 4

נמנעים – אין

ההצעה להעביר את נושא מספר 13 לוועדת החינוך, התרבות והספורט נתקבלה.

היו"ר מכלוף מיקי זוהר:

ההחלטה התקבלה.

סעיף 14 – חוק שוויון זכויות לאנשים עם מוגבלויות, דחיית מועד ביצוע התאמות
נגישות במבנית של רשות ציבורית, לוועדת העבודה, הרווחה והבריאות.

איילת נחמיאס ורבין (המחנה הציוני):

אני רוצה להעיר משהו.

היו"ר מכלוף מיקי זוהר:

חברת הכנסת ורבין תעיר משהו, בבקשה.

איילת נחמיאס ורבין (המחנה הציוני):

אני רוצה שתשימו לב, אני רוצה את תשומת הלב שלך, פולקמן. שימו לב שלמרות
הוויכוחים המאוד קשים שהיו כאן בהתחלה, למרות שאנחנו בדרך לוויכוח מאוד
מאוד קשה ונוקב, אנחנו משתדלים להצביע בעד. אנחנו מנסים לשלב בין הטכניקה
לבין המהות, דברים שאנחנו חושבים שבאמת חשוב להאיץ אותם ושיהיו בחוק
ההסדרים, אנחנו מצביעים בעדם.

פה, שתדעו לכם, דחיית מועד ביצוע התאמה של נגישות במבנים של רשות ציבורית –
אני לא מדברת איתכם על המגזר העסקי שאיכשהו אנחנו מנסים לעשות - - -
ורגולציה. פה מדובר ברשויות ציבוריות שדוחות את הנגישות לנכים.

אתמול, אחרי שהממשלה כל כך התפעלה על זה שהיא העבירה את רפורמת הנכים, אני
חושבת שזה מאוד מביך.

יואל חסון (המחנה הציוני):

עכשיו יהיה לנכים כסף לקנות מעלון או משהו כזה.

היו"ר מכלוף מיקי זוהר:

אני מודה לכם על הדברים. מי בעד העברת החוק לוועדת העבודה, הרווחה
והבריאות? שירים את ידו. נגוסה, אני חושב שאתה גם צריך להצטרף להצבעה
באיזושהי צורה. אתה בעד? מי נגד?

משה גפני (יהדות התורה):

ועדת העבודה תספיק בשבועיים את כל מה שהעברנו להם עכשיו?

היו"ר מכלוף מיקי זוהר:

כולי תקווה.

יואל חסון (המחנה הציוני):

גם ועדת הרפורמות.

הצבעה

בעד ההצעה – 8

נגד – 4

נמנעים – אין

ההצעה להעביר את נושא מספר 14 לוועדת העבודה, הרווחה והבריאות נתקבלה.

היו"ר מכלוף מיקי זוהר:

תודה. ההחלטה התקבלה.

נושא 15 – סעיפים 36, 37 בכחול – חוק ההתייעלות הכלכלית לשנים 2009 ו-2010,
קרן למפעלים במצוקה, חבר הכנסת גפני, לוועדת הכספים. מי בעד? שירים את ידו.

אתי בן יוסף:

פה אחד.

היו"ר מכלוף מיקי זוהר:

מי נגד? מי נמנע?

הצבעה

בעד ההצעה – פה אחד

ההצעה להעביר את נושא מספר 15 לוועדת הכספים נתקבלה.

היו"ר מכלוף מיקי זוהר:

ההחלטה התקבלה.

פרק ח': תחילה – נושא 16. מוצע כי תחילתו של חוק תהיה ב-1 בינואר 2019. זה
יעבור לוועדת - - -

משה גפני (יהדות התורה):

אני לא מצביע על הסעיף הזה עד שלא יגידו מה התאריך העברי.

היו"ר מכלוף מיקי זוהר:

אתה צודק, גפני.

איילת נחמיאס ורבין (המחנה הציוני):

גפני, ראית שדחו את - - - תשפ"ד.

משה גפני (יהדות התורה):

ראיתי.

יואל חסון (המחנה הציוני):

תשפ"ד. הם השפידו - - - הם שיפדו את החינוך, את יום לימודים ארוך.

היו"ר מכלוף מיקי זוהר:

הוא רוצה לדעת מה העברי – כ"ד בטבת התשע"ט.

רועי פולקמן (כולנו):

יש גם תאריך עברי, אפשר להצביע.

יואל חסון (המחנה הציוני):

אפרופו התשע"ט, אפשר להתייחס?

היו"ר מכלוף מיקי זוהר:

אתה רשאי להתייחס.

משה גפני (יהדות התורה):

לפי דעתי, אדוני היושב-ראש, אתה טועה בתאריך העברי. מהו?

היו"ר מכלוף מיקי זוהר:

כ"ד בטבת התשע"ט. 1 בינואר 2019.

משה גפני (יהדות התורה):

שכחתי שאנחנו דנים על תקציב 2019.

יואל חסון (המחנה הציוני):

בדיוק. אדוני, זה בדיוק מה שרציתי לומר. אף אחד לא - - -

משה גפני (יהדות התורה):

אמרתי, אמרתי.

יואל חסון (המחנה הציוני):

אמרת. אתה גפני הרי בחור רציני ועשית כמה תקציבים בחיים שלך ואתה הרי לא
מבין את ההיגיון שבעת הזאת מעבירים תקציב לעוד כמעט שנה.

משה גפני (יהדות התורה):

לא אמרתי את זה.

יואל חסון (המחנה הציוני):

אבל אתה גם לא אמרת – ראו בעיניים שלך. זה פשוט ידוע שהתקציב הזה לא הולך
להיות רלוונטי, לא קשור לתוכנית הכלכלית של 2019 - - -

קריאות:

- - -

יואל חסון (המחנה הציוני):

תגן עלי.

היו"ר מכלוף מיקי זוהר:

אני מבקש לא להפריע לחבר הכנסת יואל חסון.

יואב קיש (הליכוד):

תקבע זמן לרוויזיות.

יואל חסון (המחנה הציוני):

קיש, אמרו לך לא להפריע לי. למה אתה - - -

קריאות:

- - -

יואל חסון (המחנה הציוני):

חבל שמתייחסים - - -

היו"ר מכלוף מיקי זוהר:

לא להפריע, בבקשה.

יואל חסון (המחנה הציוני):

קורה פה דבר נורא, כנראה שאני מתחיל להיות לא במיטבי כי חבר הכנסת בן צור
פיהק בדיוק כשדיברתי

היו"ר מכלוף מיקי זוהר:

זה לא בסדר.

יואל חסון (המחנה הציוני):

את זה לקחתי ללב, אני חייב לומר.

דוד אמסלם (הליכוד):

אחת בלילה.

יואל חסון (המחנה הציוני):

אני אומר איזה היגיון יש בהעברת תקציב בעת הזאת ל-2019? עובדים פה אנשים
רציניים, אתם תראו שבמהלך החודשים הקרובים, בוודאי לקראת 2019, תיקראו
לוועדת הכספים, תבקשו לתקן - - -

רועי פולקמן (כולנו):

יואל, ראית שטרמפ הגיש את התקציב גם? ארצות הברית של אמריקה - - -

יואל חסון (המחנה הציוני):

- - - שינויים. מטרמפ אתה לומד. השבוע - - - ככה נגמור. ככה גם נגמור - - -

היו"ר מכלוף מיקי זוהר:

תן לחבר הכנסת חסון לפרוק את אשר על ליבו. לא להפריע, בבקשה.

רועי פולקמן (כולנו):

- - -

היו"ר מכלוף מיקי זוהר:

לא להפריע. חבר הכנסת פולקמן, תן לו לסיים.

יואל חסון (המחנה הציוני):

אני מציע לכם, בגלל שאני רואה את חברי הקואליציה טרוטי עיניים, מפהקים
ועייפים, חבל שאתם מבשלים לעצמכם עוד לילות ארוכים של תיקוני תקציב. זה מה
שאתם עושים לעצמכם. מגישים הרי תקציב פוליטי – אגב, נתניהו היה חותם ­- - -
הוא בכלל לא יודע מה כתוב בתקציב הזה. זו פעם ראשונה שראש הממשלה הכי כלכלי
שהיה בארץ הזאת לא מתעניין במה שכתוב בתקציב.

היו"ר מכלוף מיקי זוהר:

תודה על המחמאה.

יואל חסון (המחנה הציוני):

הוא רוצה הישרדות. לכן אדוני, בגלל שאתם עושים כאן מהלך - -

יואב קיש (הליכוד):

ראש הממשלה הכי כלכלי בארץ הזאת. יואל חסון.

יואל חסון (המחנה הציוני):

- - לא אחראי ואתם מעבירים תקציב שאנחנו בטוחים ויודעים שהוא לא יהיה
רלוונטי ב-2019.

היו"ר מכלוף מיקי זוהר:

תודה, תודה, תודה.

יואל חסון (המחנה הציוני):

לכן אדוני אני מבקש בעת הזאת בקשה שלא קל לי לבקש אבל אני עושה אותה: אני
מבקש התייעצות סיעתית.

היו"ר מכלוף מיקי זוהר:

תודה.

משה גפני (יהדות התורה):

לא. מה זה, אתה הולך להגיע ל-2019 עכשיו.

רועי פולקמן (כולנו):

מיקי, אתה יכול להגיד - - - אתה יכול לתת לו את זה אחרי ההצבעה.

היו"ר מכלוף מיקי זוהר:

אחרי ההצבעה תהיה – אחרי הצבעה או לפני הצבעה? הוא רוצה לפני הצבעה
התייעצות סיעתית.

ארבל אסטרחן:

- - -

היו"ר מכלוף מיקי זוהר:

אז הוא יקבל.

רועי פולקמן (כולנו):

אבל הוא קיבל קודם - - -

איל ינון:

- - - על התחולה - - -

היו"ר מכלוף מיקי זוהר:

בשעה 01:09 הצבעה על סעיף התחילה. גפני, סעיף חשוב.

משה גפני (יהדות התורה):

למה?

היו"ר מכלוף מיקי זוהר:

יש התייעצות סיעתית.

(הישיבה נפסקה בשעה 01:04 ונתחדשה בשעה 01:09.)

היו"ר מכלוף מיקי זוהר:

אני חוזר לדיון, בבקשה. בעניין תחילתו של החוק שתהיה החל מ-1 בינואר 2019,
כ"ד בטבת התשע"ט, אחרי התייעצות סיעתית אנחנו רוצים לעבור להצבעה להעביר את
זה לוועדת הכספים. מי בעד להעביר את זה לוועדת הכספים? ירים את ידו. מי
נגד? מי נמנע?

הצבעה

בעד ההצעה – פה אחד

ההצעה להעביר את נושא מספר 16 לוועדת הכספים נתקבלה.

היו"ר מכלוף מיקי זוהר:

ההחלטה התקבלה.

עכשיו יותר לנו נושא אחד בלבד שהוא סעיף 15, פקודת התעבורה.

איל ינון:

אתה יכול גם להשאיר את זה בוועדת הכנסת.

היו"ר מכלוף מיקי זוהר:

צריכים להכריע. חייבים להכריע. יש לך את השמות, דודי?

דוד אמסלם (הליכוד):

תקריא את השמות מחר.

היו"ר מכלוף מיקי זוהר:

אני צריך היום. אפשר לקבל בבקשה רשימת שמות של חברי הוועדות, מנהלת הוועדה?

איל ינון:

- - -

היו"ר מכלוף מיקי זוהר:

ההחלטה היא החלטה עקרונית בנושא פקודת התעבורה, מספר סעיף 38 עד 107, נושא
15 – הקמת רשויות תחבורה ציבורית מטרופוליניות.

ארבל אסטרחן:

תגיד שזה בעמוד 6.

היו"ר מכלוף מיקי זוהר:

בעמוד 6. הרעיון הוא להקים ועדה משותפת של ועדת הכנסת וועדת הכלכלה שבראשה
יעמוד חבר הכנסת דודי אמסלם, יושב-ראש הקואליציה. לכן אנחנו רוצים לעבור
להצבעה.

יואל חסון (המחנה הציוני):

רגע, אני רוצה להגיד משהו. גם איתן רוצה להגיד משהו.

היו"ר מכלוף מיקי זוהר:

לא בטוח.

יואל חסון (המחנה הציוני):

איתן, אתה רוצה?

איתן כבל (המחנה הציוני):

אין לי מה להגיד יותר. יש לכם את הרוב – תעשו מה שאתם רוצים.

היו"ר מכלוף מיקי זוהר:

אני רוצה לעבור להצבעה. מי בעד?

יואל חסון (המחנה הציוני):

רגע, אני רוצה להגיד - - -

היו"ר מכלוף מיקי זוהר:

אז תגיד משהו כבר, בבקשה.

יואל חסון (המחנה הציוני):

זה שהמצאתם את הפתרון של הוועדות המיוחדות זו באמת תופעה. אתם פותחים פה
פתח לדבר מסוכן מבחינת הקמת ועדות שאין להן, אדוני עם כל הכבוד – לך אישית
יש ניסיון, אני בטוח, אבל לא יהיה לך את הצוות המקצועי הראוי שיוכל ללוות
את החקיקה הזאת בתוך הכנסת.

דוד אמסלם (הליכוד):

אל תדאג. נזמן את האנשים המקצועיים.

יואל חסון (המחנה הציוני):

לא יהיו לך את כל האנשים, לא יהיה לך מה שצריך - - -

היו"ר מכלוף מיקי זוהר:

הכול יהיה בסדר.

יואל חסון (המחנה הציוני):

בסך הכול ראית פה שהאופוזיציה התנהגה באופן אחראי, פעלה בצורה הגיונית.
דברים שהיה בהם מן ההיגיון, אנחנו זרמנו איתם היטב. אדוני, אני מציע לדחות
את הנושא הזה, להיכנס להידברות עם יושב-ראש ועדת הכלכלה ולראות אם אפשר
להגיע איתו לסיכום אחרי הידברות בעניין.

היו"ר מכלוף מיקי זוהר:

תודה, אדוני, על ההצעה.

מי בעד?

יואל חסון (המחנה הציוני):

רגע. התייעצות סיעתית.

היו"ר מכלוף מיקי זוהר:

יואל, נו באמת. יואל, דבר עם כבל לפני שאתה עושה התייעצות סיעתית. לך דבר
איתו בסוד ותחזור ותחליט אם אתה רוצה לעשות התייעצות סיעתית. דבר איתו.

יואל חסון (המחנה הציוני):

טוב, אני מוותר על התייעצות.

היו"ר מכלוף מיקי זוהר:

יופי. מי בעד להעביר את זה לוועדה משותפת לוועדת הכנסת ולוועדת הכלכלה
בראשות דודי אמסלם? ירים את ידו. מי נגד?

יואל חסון (המחנה הציוני):

נגד.

היו"ר מכלוף מיקי זוהר:

מי נמנע?

הצבעה

בעד ההצעה – 8

נגד – 4

נמנעים – אין

ההצעה להעביר את נושא 15 לוועדה משותפת לוועדת הכנסת ולוועדת הכלכלה
נתקבלה.

היו"ר מכלוף מיקי זוהר:

ההחלטה התקבלה.

עכשיו, האם האופוזיציה תואיל בטובה למשוך את הרוויזיות שלה?

יואל חסון (המחנה הציוני):

אבל אתה הגשת רוויזיות.

היו"ר מכלוף מיקי זוהר:

אני שואל כי גם אני יכול למשוך.

דוד אמסלם (הליכוד):

גם אנחנו.

היו"ר מכלוף מיקי זוהר:

האם האופוזיציה תואיל בטובה למשוך את הרוויזיות שלה, לשחרר את עובדי הכנסת
הביתה יחד עם כל פקידי האוצר וגם חברי הכנסת יוכלו ללכת לביתם? האם אתה
רוצה למשוך את הרוויזיות? האם האופוזיציה מסכימה למשוך את הרוויזיות?

יואל חסון (המחנה הציוני):

אני מושך את הרוויזיות.

היו"ר מכלוף מיקי זוהר:

תודה. יש מישהו שלא רוצה למשוך את הרוויזיות שלו? יש את הרוויזיות שלי, מחר
בבוקר אני אמשוך אותם.

רוברט אילטוב (ישראל ביתנו):

מיקי לא פה.

היו"ר מכלוף מיקי זוהר:

איפה מיקי לוי? אפשר בבקשה לבדוק איתו אם הוא מוכן למשוך את הרוויזיות?
תבדקו בבקשה.

רועי פולקמן (כולנו):

מיקי, על סעיף 16 הצבעת? על התחילה?

היו"ר מכלוף מיקי זוהר:

כן, הצבעתי. איפה מיקי לוי? נחכה לו.

דוד אמסלם (הליכוד):

אז מחר.

היו"ר מכלוף מיקי זוהר:

אני צריך לדעת אם אני קובע עכשיו מועד לרוויזיה או לא.

מיקי לוי, שלום. חברי האופוזיציה משכו את הרוויזיות. נותרת אתה בודד במערכה
ותוכל להכריע. האם אתה מוכן למשוך את הרוויזיות ולשחרר את עובדי הכנסת ואת
פקידי הממשלה לביתם? האם אתה מושך את הרוויזיה, חבר הכנסת מיקי לוי?

מיקי לוי (יש עתיד):

כן.

היו"ר מכלוף מיקי זוהר:

מושך את הרוויזיה. תודה רבה.

הישיבה נעולה.

הישיבה ננעלה בשעה 01:15.
