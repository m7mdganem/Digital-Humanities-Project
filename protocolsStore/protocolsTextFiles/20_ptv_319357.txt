הכנסת העשרים

מושב שני

פרוטוקול מס' 83

מישיבת ועדת הכנסת

יום שני, ט' בטבת התשע"ו (21 בדצמבר 2015), שעה 11:00

סדר היום:

א. קביעת ועדות לדיון בהצעות חוק והצעות לסדר-היום:

1.  הצעת חוק הפיקוח על שירותים פיננסיים (שירותים פיננסיים חוץ-מוסדיים),
    התשע"ו-2015 (מ/975).

2.  הצעה לסדר-היום בנושא: "הכרזת ההסתדרות על סכסוך עבודה במגזר הציבורי",
    של חברי הכנסת יוסי יונה, סופה לנדבר ודב חנין.

ב. פניית יו"ר ועדת החוקה, חוק ומשפט בדבר טענת חריגה מגדר נושא הצעת חוק
מעמדן של ההסתדרות הציונית העולמית ושל הסוכנות היהודית לארץ-ישראל (תיקון
מס' 2) (מעמד החטיבה להתיישבות), התשע"ו-2015.

ג. בקשת יו"ר ועדת החוקה, חוק ומשפט להקדמת הדיון בהצעת חוק מעמדן של
ההסתדרות הציונית העולמית ושל הסוכנות היהודית לארץ ישראל (תיקון מס' 2)
(מעמד החטיבה להתיישבות), התשע"ו-2015.

ד. דיווח שרים לוועדות לפי סעיף 123(ז) לתקנון הכנסת.

ה. חידוש הדיון בהצעת חוק הכנסת (תיקון מס' 39), התשע"ו-2015, בעניין ויתור
על עדכון השכר ומתן פטור מחובת הנחה להצעה זו לפני הקריאה השנייה והשלישית.

נכחו:

חברי הוועדה:

דוד ביטן – היו"ר

ישראל אייכלר

רוברט אילטוב

יואב בן צור

מכלוף מיקי זוהר

יואל חסון

אחמד טיבי

שולי מועלם-רפאלי

מרב מיכאלי

אברהם נגוסה

איילת נחמיאס ורבין

רועי פולקמן

אלעזר שטרן

חברי הכנסת:

עבדאללה אבו מערוף

נאוה בוקר

ענת ברקו

יעל גרמן

דב חנין

רויטל סויד

בצלאל סמוטריץ

אוסאמה סעדי

נורית קורן

מיכל רוזין

עפר שלח

מוזמנים:

יו"ר ועדת החוקה, חוק ומשפט ניסן סלומינסקי

  -----------------------------------------------------------------------
  אלעזר שטרן      –    הייעוץ המשפטי של ועדת החוקה, חוק ומשפט
  --------------- ---- --------------------------------------------------
  גאל גרינוולד    –    יו"ר החטיבה להתיישבות

  ראובן שלום      –    מזכיר ההסתדרות הציונית העולמית
  -----------------------------------------------------------------------

ייעוץ משפטי:

ארבל אסטרחן

מנהל/ת הוועדה:

אתי בן יוסף

רישום פרלמנטרי:

ירון קוונשטוק

חידוש הדיון בהצעת חוק הכנסת (תיקון מס' 39), התשע"ו-2015, בעניין ויתור על
עדכון השכר ומתן פטור מחובת הנחה להצעה זו לפני הקריאה השנייה והשלישית

היו"ר דוד ביטן:

אני רוצה להתחיל.

יואל חסון (המחנה הציוני):

אז למה לא התחלת רבע שעה?

היו"ר דוד ביטן:

אתה מדבר? חיכיתי לך עשר דקות.

יואל חסון (המחנה הציוני):

אז הנה, באתי.

היו"ר דוד ביטן:

מחכים לחבר'ה מוועדת החוקה פשוט. כל החבר'ה צריכים לעלות.

ואני רוצה להתחיל עם סעיף ה': חידוש הדיון בהצעת חוק הכנסת לעניין ויתור על
עדכון השכר ומתן פטור מחובת הנחה להצעה זו לפני הקריאה השנייה והשלישית.
אני רוצה לומר שהוצאתי את זה מסדר-היום של המליאה על מנת ששני המסתייגים
יוותרו על ההסתייגות שלהם ונביא את זה ללא הסתייגויות.

קריאה:

- - -

היו"ר דוד ביטן:

- - - לא בהסכמה, אין בעיה. אז חבר כנסת רוזנטל שלח מכתב, ועכשיו חבר הכנסת
בן צור יסיר את ההסתייגות שלו. בבקשה, חבר הכנסת בן צור.

יואב בן צור (ש"ס):

כן. אני מסיר את ההסתייגות שלי מהחוק.

היו"ר דוד ביטן:

אז מה שנשאר בעצם זו הצעת החוק בלי הסתייגויות.

ארבל אסטרחן:

יש רק בקשת רשות דיבור.

היו"ר דוד ביטן:

ויש לנו בקשת רשות - - -

ארבל אסטרחן:

יש בקשת רשות דיבור.

יואל חסון (המחנה הציוני):

ביקשתי?

היו"ר דוד ביטן:

רשות דיבור אין לי בעיה. יכולים לדבר, אני לא מפריע לאנשים לדבר, רק שלא
יהיו הסתייגויות.

אחמד טיבי (הרשימה המשותפת):

רשות דיבור – נא להוסיף אותי.

היו"ר דוד ביטן:

רשות דיבור אין שום בעיה. מה זה משנה? שידברו, זה לא מפריע בכלל.

ישראל אייכלר (יהדות התורה):

גם אני רוצה רשות דיבור.

היו"ר דוד ביטן:

אם מישהו רוצה רשות דיבור, בבקשה. אבל אני רוצה לתת, מכיוון שמשכתי את
זה - - -

קריאה:

- - -

היו"ר דוד ביטן:

לא יודע, לפי החוק.

קריאה:

אנחנו צריכים להצביע?

היו"ר דוד ביטן:

אתה רוצה, בן צור, רשות דיבור? לא. לא פה. פה אין רשות דיבור. סדר דוברים.
אין לי דוברים פה. רבותי, אני רוצה רק להצביע. מה קרה, ועדת החוקה הגיעה,
הכול טוב ויפה, אבל לא צריך להגזים.

מיכל רוזין (מרצ):

אני מבקשת רשות דיבור.

היו"ר דוד ביטן:

שנייה. על מה? חכי, עוד לא הגענו לנושא הזה.

מיכל רוזין (מרצ):

יש פה באג במערכת שעכשיו עליתי עליו, שמי שלא מצביע לא יכול לבקש - - -

היו"ר דוד ביטן:

לא, אז הם יתקנו את זה, זה בניסיון. רבותי, אני רוצה רק להעלות להצבעה את
הפטור מחובת הנחה לקריאה שנייה ושלישית. מכיוון שהוצאתי את זה מסדר-היום,
אני רוצה להכניס את זה חזרה.

ארבל אסטרחן:

אתה מצביע על הכול. על המשיכה - - -

היו"ר דוד ביטן:

על המשיכה ועל כל הרגולציה. מי בעד?

יואל חסון (המחנה הציוני):

אדוני, אני חושב שזה הזדמנות לרדת מהרעיון הזה.

היו"ר דוד ביטן:

די, נו. מי בעד? נו, חבר'ה.

מיכל רוזין (מרצ):

בעד מה?

היו"ר דוד ביטן:

בעד להביא את זה לדיון חוזר עם פטור מחובת הנחה.

קריאה:

של מה?

היו"ר דוד ביטן:

של הצעת חוק הכנסת. סעיף ה'. משכנו את ההסתייגויות.

קריאה:

אז למה לא מצביעים פה? לא הבנתי.

היו"ר דוד ביטן:

מצביעים עכשיו. מי נגד? מי נמנע?

הצבעה

בעד חידוש הדיון על הצעת חוק הכנסת – רוב

נגד – מיעוט

נמנעים – אין

חידוש הדיון אושר.

היו"ר דוד ביטן:

טוב. פה אחד. למרות שלא ראיתי שהצבעת, אבל לא משנה.

יואב בן צור (ש"ס):

לא, תרשום שיואל חסון לא הצביע. לא הצבעת. יואל חסון לא הצביע.

היו"ר דוד ביטן:

יואל חסון לא הצביע. אתה רוצה לטעון שלא הצבעת? הוא הצביע, הצביע.

יואל חסון (המחנה הציוני):

לא הצבעתי.

היו"ר דוד ביטן:

לא הצבעת.

אחמד טיבי (הרשימה המשותפת):

נכח אך לא השתתף.

בקשת יו"ר ועדת החוקה, חוק ומשפט להקדמת הדיון בהצעת חוק מעמדן של ההסתדרות
הציונית העולמית ושל הסוכנות היהודית לארץ ישראל (תיקון מס' 2) (מעמד
החטיבה להתיישבות), התשע"ו-2015

היו"ר דוד ביטן:

אני רוצה לגבי החטיבה להתיישבות. רבותי, שבו רגע.

יואל חסון (המחנה הציוני):

רגע, הנושא עכשיו זה החטיבה להתיישבות? ביקשתי רשות דיבור.

היו"ר דוד ביטן:

שבו שנייה. את הנושא הזה של פטור מחובת הנחה לגבי החוק הזה אני מבטל
מסדר-היום.

יואל חסון (המחנה הציוני):

על מה?

היו"ר דוד ביטן:

הנושא של החוק הזה. החוק של החטיבה להתיישבות, יש בסדר-היום פטור מחובת
הנחה, אני את זה לא מעלה לדיון, אין פטור מחובת הנחה.

ניסן סלומינסקי (יו"ר ועדת החוקה, חוק ומשפט):

יכול להיות שלא נספיק לגמור את זה היום.

היו"ר דוד ביטן:

לא יודע, אין פטור. אם תגמור, לא תגמור, אין פטור.

יואל חסון (המחנה הציוני):

תתאמץ, אדוני. אתה גם ככה מתאמץ.

היו"ר דוד ביטן:

היום לא יהיה פטור. בוא נגיד, להיום לא, אז זה יהיה רק בשבוע הבא.

ניסן סלומינסקי (יו"ר ועדת החוקה, חוק ומשפט):

למה? יכול להיות גם ביום רביעי.

היו"ר דוד ביטן:

הכול יכול להיות. אבל היום אין פטור.

קריאה:

איך ביום רביעי?

היו"ר דוד ביטן:

זה הנושא שאני מוריד מסדר-היום.

פניית יו"ר ועדת החוקה, חוק ומשפט בדבר טענת חריגה מגדר נושא הצעת חוק
מעמדן של ההסתדרות הציונית העולמית ושל הסוכנות היהודית לארץ-ישראל (תיקון
מס' 2) (מעמד החטיבה להתיישבות), התשע"ו-2015

היו"ר דוד ביטן:

עכשיו, בעניין הזה, אתם אתי רגע?

אוסאמה סעדי (הרשימה המשותפת):

יש את הנושא חדש בעניין הזה?

היו"ר דוד ביטן:

בעניין של הנושא חדש היו מספר התפתחויות, בוא נגיד. בהתחלה – אתם אתי, סיעת
העבודה? המחנה הציוני? איך אתם קרויים – קבוצת מרצ? מה שטוב במרצ, יש להם
מעט מנדטים, אבל כשמגישים הסתייגות מגישים קבוצת מרצ, כאילו יש איזה - - -

מיכל רוזין (מרצ):

דוד, תודה שאנחנו מרגישים כמו 30.

יואל חסון (המחנה הציוני):

אדוני, זה בסדר, אתם פעם הייתם תנועה ליברלית.

היו"ר דוד ביטן:

זה נכון. אבל אתה יודע - - -

מיכל רוזין (מרצ):

גם אתם הייתם רק 11. גדלתם. גם אנחנו נגדל.

יואל חסון (המחנה הציוני):

אדוני, הליכוד עד היום, אם אתה לא יודע את זה, נחשב תנועה לאומית וליברלית.
רק את החלק הליברלי זרקתם מזמן.

היו"ר דוד ביטן:

לא, לא נותן פטור. יש לנו סיכום על העניין הזה. עזוב.

יואל חסון (המחנה הציוני):

מה עושים שם במחשכים, חבר הכנסת סמוטריץ? מה קורה? מה, פחות עובד לך בגלוי
אז אתה עושה במחשכים?

יואב בן צור (ש"ס):

העבירו עוד 100,000,000, יואל.

יואל חסון (המחנה הציוני):

הוא לוחש לו באוזן. הרי ככה הם רגילים להעביר עוד - - -

היו"ר דוד ביטן:

יואל חסון, כל מה שנשאר לך - - -

יואל חסון (המחנה הציוני):

ועליזה משקיפה שם מלמעלה, מה שהופך את זה לעוד יותר מטריד.

היו"ר דוד ביטן:

חבר הכנסת חסון, יש לך לפעמים סממנים במליאה מזה שהיית בליכוד. פה ושם איזה
הבלחות חיוביות. אז עזוב את זה, לא צריך כל דבר.

אלעזר שטרן (יש עתיד):

זאת הייתה הבלחה חיובית בליכוד.

היו"ר דוד ביטן:

יש לו איזה הבלחות חיוביות לפעמים.

יואל חסון (המחנה הציוני):

אדוני, את הדברים הטובים לקחתי.

היו"ר דוד ביטן:

גם כשהוא תוקף.

יואל חסון (המחנה הציוני):

את הדברים הטובים לקחתי.

היו"ר דוד ביטן:

טוב. פשוט חבר הכנסת מיקי זוהר שייך לסיעת גפני, עכשיו הוא רוצה להיות שייך
לסיעת בן צור, אתה מבין? הוא נהיה אאוטסיידר בליכוד, לצערי הרב, בעניינים
האלה.

מיכל רוזין (מרצ):

יש לכם הרבה אאוטסיידרים.

היו"ר דוד ביטן:

חבל על מה שקורה. אבל יהיה לכם עוד הפתעות ביום רביעי בחוק הזה. טוב,
רבותי.

אלעזר שטרן (יש עתיד):

לא, אנחנו יודעים. בונים על זה.

היו"ר דוד ביטן:

אתם יכולים לבנות הפעם. לא יעבור.

יואב בן צור (ש"ס):

מה זה, איזה חוק?

היו"ר דוד ביטן:

החוק הזה של לסגור את כל העסקים בשבת. מספיק.

אלעזר שטרן (יש עתיד):

אבל הוא כבר הרוויח את שלו. עכשיו כבר לא אכפת לו.

היו"ר דוד ביטן:

זה נוגד את הסטטוס קוו. וממי זה מגיע? מתוך הליכוד דווקא. אבל לא ניכנס
לזה.

אלעזר שטרן (יש עתיד):

אבל זה לא אכפת לו, הוא כבר עשה את הסיבוב.

איילת נחמיאס ורבין (המחנה הציוני):

ביטן, אם זה היה פוליטיקלי קורקט, הייתי באה ומחבקת אותך עכשיו.

יואל חסון (המחנה הציוני):

אני מציע לך לא להטריד את חבר הכנסת ביטן.

איילת נחמיאס ורבין (המחנה הציוני):

כן, אז אני לא עושה את זה.

היו"ר דוד ביטן:

הטרדה זה רק אם יש אי הסכמה, לא אם יש הסכמה. אני הייתי רוצה לראות את
הגברים שיבואו ב"פייסבוק", יכתבו שמטרידים אותם.

מיכל רוזין (מרצ):

אל תתחיל.

היו"ר דוד ביטן:

אני רוצה לראות אותם, אלה ממרצ, הרוטוויילרים, איך הם קופצים על העניין
הזה.

מיכל רוזין (מרצ):

סליחה, אתה יכול לנסות אותי. אני מבטיחה לך שלא תתאכזב.

היו"ר דוד ביטן:

אבל למה אתם כותבים - - -

קריאה:

מיכל, את לא מבינה מה הוא אמר כאן?

יואל חסון (המחנה הציוני):

אדוני, ביקשתי רשות דיבור במחשב. זה נחשב?

היו"ר דוד ביטן:

לא, לא רואה אותך עדיין.

מיכל רוזין (מרצ):

קודם כול, מטרידים גברים, צר לי לומר לכם - - -

קריאה:

חסמו אותך מלהגיש - - -

מיכל רוזין (מרצ):

אני מציעה שלא תתבדחו על הנושא. לא תצאו מזה טוב.

היו"ר דוד ביטן:

דבר יותר מדי, היא תחסום אותך.

אלעזר שטרן (יש עתיד):

ביטן, פרשו אותך לא נכון. הבנתי שאמרת שאתה רוצה שיטרידו גברים.

מיכל רוזין (מרצ):

אלעזר, אני מפצירה בך לסיים את הנושא.

היו"ר דוד ביטן:

לא אמרתי. אמרתי הטרדה של גברים רק אם הם לא מסכימים.

טוב, רבותי, תראו, בנושא הזה יש התפתחות מסוימת. באיזה מובן? הייתה הצעה
לנושא חדש בוועדת החוקה על הנוסח הקודם. עכשיו שהביאו את הנוסח החדש גם יש
הצעה. אז אנחנו נדון בשתי הבקשות. לפי המלצת היועצת המשפטית, אפשר לדון גם
במה שעלה עכשיו וגם במה שעלה בעבר נושא חדש. אז מי רוצה להתייחס?

אוסאמה סעדי (הרשימה המשותפת):

לא, היום עלו שתי - - -

היו"ר דוד ביטן:

כל מה שעלה – תתייחסו. למה? איך?

יואל חסון (המחנה הציוני):

יש לך סדר דוברים, אדוני.

היו"ר דוד ביטן:

מה סדר הדוברים? אייכלר, לחצת ראשון?

ישראל אייכלר (יהדות התורה):

כן, אבל על סעיף ה'.

מיכל רוזין (מרצ):

אבל אני לא יכולה ללחוץ, אז אני מבקשת שיירשם.

אוסאמה סעדי (הרשימה המשותפת):

גם אני לא יכול ללחוץ.

מיכל רוזין (מרצ):

אמרתי את זה עם כניסתי לפה.

היו"ר דוד ביטן:

אז ניתן לך. תרשמי את שניהם, רוזין ו - - -

יואל חסון (המחנה הציוני):

אדוני, אני לא מבין, ערבים ושמאלנים לא יכולים לעבור עם המחשב הזה?

היו"ר דוד ביטן:

למה, אתה רשום.

מיכל רוזין (מרצ):

הוא לא שמאלני, מאיפה הבאת את זה.

יואל חסון (המחנה הציוני):

רוזין, את יכולה להגיד את זה שוב?

מיכל רוזין (מרצ):

בקול רם, לצייץ את זה.

היו"ר דוד ביטן:

טוב, רבותי. אה, אתם דוברים אורחים.

מיכל רוזין (מרצ):

כן, אבל זה לא קיים במערכת, יש פה באג. המערכת - - - חוסמת.

היו"ר דוד ביטן:

רגע, מה קורה אם אני רוצה לעשות הצבעה ניסיונית? איך זה במחשב? יש דבר כזה?

אלעזר שטרן (יש עתיד):

אפשר לטעון על זה נושא חדש?

היו"ר דוד ביטן:

על מה?

אלעזר שטרן (יש עתיד):

על השימוש במחשב.

היו"ר דוד ביטן:

אפשר. ייקח זמן, ייקח זמן עד שנתרגל.

יש להם חתונה. באמת, יש לכם חתונה.

יואב בן צור (ש"ס):

יש חתונה של דרעי היום.

מיכל רוזין (מרצ):

אז תורידו מסדר-היום דברים קריטיים.

היו"ר דוד ביטן:

הנה, הורדנו את החטיבה להתיישבות, מה את רוצה.

מיכל רוזין (מרצ):

נכון, תורידו דברים.

היו"ר דוד ביטן:

הלו, רוזין, הורדנו את החטיבה להתיישבות. יש הסכמה לגבי הנושא.

מיכל רוזין (מרצ):

לא, הוא רוצה קיזוז.

היו"ר דוד ביטן:

לא, יש הסכמה לגבי הנושא.

מיכל רוזין (מרצ):

אבל אם יש עוד דברים שאתם מביאים - - -

היו"ר דוד ביטן:

אין אין. זה הנושאים בהסכמה.

דב חנין (הרשימה המשותפת):

איזו הסכמה?

היו"ר דוד ביטן:

לא, הנושאים בהסכמה, לא יודע אם ההצבעה בהסכמה. למה הורדתי? כי החטיבה
להתיישבות זה לא נושא בהסכמה. אז מקצרים את הדיון היום. אבל עם כל הכבוד,
הם צריכים לדבר.

טוב, חבר הכנסת אייכלר, את הראשון בנושא של - - -

דב חנין (הרשימה המשותפת):

מה קורה עם כאלה שלא יכולים ללחוץ על - - -

היו"ר דוד ביטן:

אתם נקראים דוברים אורחים – אבל איך הם לוחצים?

מיכל רוזין (מרצ):

לא ידעתי שכחברת כנסת אני אורחת.

היו"ר דוד ביטן:

אז עוד לא תיקנו את זה. תצביעו.

יואל חסון (המחנה הציוני):

שמאלנים וערבים לא במערכת.

היו"ר דוד ביטן:

דרך אגב, דב, הכנסתי במחשב, מכיוון שאתה מדבר בכל הדיונים, שבאופן אוטומטי
אתה קופץ.

דב חנין (הרשימה המשותפת):

כל הכבוד.

היו"ר דוד ביטן:

באופן אוטומטי אתה קופץ לסדר-היום. איך שאתה נכנס, המחשב פולט אותך בזכות
הצבעה. בסדר, הבנתם? דב, אל תדאג, אני מתכנן את זה במחשב ככה. יש כאלה
שמופיעים ישר. דרך אגב, גם מה שאתה אומר זה דבר קבוע, עם שינויי ניואנסים,
אז גם את התוכן כבר הכנסתי לפרוטוקול, הכול בסדר.

אלעזר שטרן (יש עתיד):

ולכן אתה בכלל לא מופיע.

היו"ר דוד ביטן:

טוב, חבר הכנסת אייכלר, בבקשה.

ישראל אייכלר (יהדות התורה):

אדוני היושב-ראש, אפשר לבקש קצת שקט?

היו"ר דוד ביטן:

טוב, יש בעיה במחשוב, אז תיקחו את זה שזה עושה רעש.

ישראל אייכלר (יהדות התורה):

אני רוצה קודם כול להודות לאנשי המחשוב שהביאו לנו מכשיר, שגם מישהו שנמצא
במפלגה שיש לה רק שישה מנדטים יכול לקבל זכות דיבור ראשון על-ידי שהוא לוחץ
על הכפתור. אני לא זוכר דבר כזה. אז זה כבר דבר טוב.

יואל חסון (המחנה הציוני):

הטכנולוגיה עושה אותנו שוויוניים.

ניסן סלומינסקי (יו"ר ועדת החוקה, חוק ומשפט):

זה לא אומר שתקבל, זה אומר שאתה מבקש.

היו"ר דוד ביטן:

לא, במקום 6 אתם נחשבים 18, כי יש ערבית, מנחה, אתה יודע, יש שחרית.

ישראל אייכלר (יהדות התורה):

18. בכל אופן, אני רוצה להעלות נושא שוועדת הכנסת דנה בו בפעם הקודמת.

היו"ר דוד ביטן:

אה, זה לא הנושא שבסדר-היום?

ישראל אייכלר (יהדות התורה):

מחקת את כל סדר-היום.

היו"ר דוד ביטן:

לא, לא מחקתי. אתה רוצה לא לדבר על סדר-היום?

ישראל אייכלר (יהדות התורה):

מה נשאר בסדר-היום?

היו"ר דוד ביטן:

עכשיו אנחנו מדברים על נושא חדש.

קריאה:

החטיבה להתיישבות.

היו"ר דוד ביטן:

על מה אתה רוצה לדבר?

ישראל אייכלר (יהדות התורה):

הורדת את החטיבה להתיישבות.

היו"ר דוד ביטן:

לא, הורדתי את הפטור מחובת הנחה, לא את הדיון. על מה אתה רוצה לדבר?

מיכל רוזין (מרצ):

לא את הדיון. יש פה נושא חדש.

ישראל אייכלר (יהדות התורה):

אני רוצה לדבר על העניין הזה שהייתה החלטה להוסיף עוזר שלישי לחברי הכנסת.
אני חושב שזה דבר שאו שנותנים לכל חברי הכנסת, ויש אולי חברי שלא צריכים
שלושה עוזרים.

יואב בן צור (ש"ס):

מי שלא רוצה – שלא ייקח.

ישראל אייכלר (יהדות התורה):

או, זהו. יש פה סעיף שנקרא: ויתור על עדכון השכר ומתן פטור מחובת ההנחה. אז
ויתור על עדכון השכר, אני רוצה להגיד, יכול להיות שיש חברי כנסת שיגידו שהם
לא צריכים עוזר שלישי. למה לעשות הוצאה כל כך גדולה לתקציב - - -

היו"ר דוד ביטן:

הם לא חייבים לקחת. פה, בניגוד לשכר, הם לא חייבים לקחת. אין בעיה, לא
מושכים את זה.

ישראל אייכלר (יהדות התורה):

לא, לא רק מי שרוצה. מי שיש לו הרבה עבודה, למשל יש יושבי-ראש שנותנים להם
עוזר אחד יותר, יש יושבי-ראש שנותנים להם עוזר אחד פחות.

אוסאמה סעדי (הרשימה המשותפת):

לא, יש להם יועץ נוסף.

ישראל אייכלר (יהדות התורה):

אז זה מראה – אדוני היושב-ראש, אני רוצה שתשמע אותי. צריך לראות אם חבר
הכנסת המבקש או המקבל את העוזר השלישי, יש לו כבר מה לעשות עם שני העוזרים
הקודמים.

היו"ר דוד ביטן:

אני לא בוחן - - -

ישראל אייכלר (יהדות התורה):

אם הוא חבר - - -

יואל חסון (המחנה הציוני):

מה אתה עכשיו מטריד אותנו בעניין הזה? דנו בזה ושוחחנו על זה כבר.

ישראל אייכלר (יהדות התורה):

אבל אני לא הייתי בדיון, אז אני רוצה להביע את דעתי.

יואל חסון (המחנה הציוני):

זה לא חשוב לנו עכשיו.

היו"ר דוד ביטן:

חבר הכנסת אייכלר, מכיוון שהוועדה הציבורית נתנה לנו הודעה שנייה – דחתה
אותנו שוב פעם – ומעוניינת להופיע לדיון, אז יהיה דיון ביום שני הבא, ושמה
תוכל להגיש את ההסתייגויות שלך.

ישראל אייכלר (יהדות התורה):

מצוין. תודה רבה.

היו"ר דוד ביטן:

טוב, רבותי.

יואל חסון (המחנה הציוני):

יש פה סדר דוברים.

ענת ברקו (הליכוד):

אפשר לשאול שאלה?

יואב בן צור (ש"ס):

לא, אבל הרב אייכלר, צריך להיות דבר כזה: אם מישהו מבטל, אחר כך יעשו מכרז
בין חברי הכנסת מי יכול לקחת את זה.

ענת ברקו (הליכוד):

ההצעה שעומדת על הוויתור, האם הוויתור הוא לקופת המדינה או שהמוותר - - -

היו"ר דוד ביטן:

קופת המדינה. לא, זה לא תרומה, זה ויתור. ראיתי, כל אלה שרצו לוותר, פתאום
לא רוצים לוותר, כל אחד והסיבות שלו. חבר הכנסת חסון, דבר.

יואל חסון (המחנה הציוני):

תודה רבה, אדוני היושב-ראש. אני חושב ששוב פעם – אני מבקש שקט.

אחמד טיבי (הרשימה המשותפת):

אין בעברית שוב פעם – או שוב או עוד פעם. נמאס כבר.

קריאה:

או, כל הכבוד.

יואל חסון (המחנה הציוני):

אני מודה לך, אדוני, המורה לעברית שלי, אחמד טיבי.

בכל אופן, אני אומר - - -

קריאה:

- - -

יואל חסון (המחנה הציוני):

טוב, די, מה הולך? לא, אם ענת הולכת, לנעול את הישיבה.

ענת ברקו (הליכוד):

אתה לא יכול בלעדי, אני יודעת.

יואל חסון (המחנה הציוני):

חבר הכנסת מיקי זוהר, אתה מפריע לי.

כן, אדוני, אני אומר: זה קצת מוזר, או בעצם לא מוזר, שאתם שוב מעלים את כל
הנושא הקשור בחטיבה להתיישבות דווקא היום, שהתפרסם לדוגמה עובדתית במספרים
מה שאנחנו טוענים כבר שנים, שרק 10% מתקציב החטיבה להתיישבות הולך לפריפריה
האמיתית, במקרה הזה לדרום. רק 10% מהמאות מיליונים.

היו"ר דוד ביטן:

שים לב, שאנחנו לא מדברים על תוכן החוק.

יואל חסון (המחנה הציוני):

אדוני, אני יודע שאתה לא מדבר פה על התוכן. אבל אתה מבקש ממני, חבר ועדת
הכנסת, לאפשר לחוקק חקיקה שממשיכה להפלות את הפריפריה. כל פעולה שעושים
היום כלפי החטיבה להתיישבות, שאין בה מחויבות או חקיקה שמחייבת שקיפות מלאה
של ההתנהלות של החטיבה להתיישבות וחלוקה שוויונות של התקציבים, של המאות
מיליונים שמועברים על-ידי מדינת ישראל, כל שיתוף פעולה שלי בדבר הזה אני
נותן יד לאפליה ולפגיעה בפריפריה.

ואני מתפלא עליכם, חברי בש"ס, בליכוד, שקיבלו כל כך הרבה קולות בצפון
ובדרום – איך אתם ממשיכים לתת חמצן לחטיבה להתיישבות, שמקצה מהמאות
מיליונים 10% – 10% לדרום, זה הכול. זה לא כואב לכם? אתם לא מרגישים קצת
דקירות בלב? אתם לא מרגישים קצת גירודים באצבעות לפני שאתם לוחצים בעד?

אתה, אדוני, אומר, ובצדק, שאתה כאילו עושה כאן הליך טכני. אבל עם כל הכבוד,
חבר הכנסת סלומינסקי יכול ללמד אותנו על מהותם של הליכים טכניים.

היו"ר דוד ביטן:

טוב, תעצור רגע. זה לא הליך טכני. נושא חדש זה לא הליך טכני, זה הליך לגופו
של עניין.

יואל חסון (המחנה הציוני):

נכון.

יואל חסון (המחנה הציוני):

אבל תתייחס מה הנושא החדש שמדובר.

יואל חסון (המחנה הציוני):

אני לא מתייחס - - -

היו"ר דוד ביטן:

זה אין לי בעיה, אתה אומר באופן כללי. אני ממך לא יכול ללמוד מה הנושא
החדש. אתה אומר: אני נגד החוק. אבל זה לא קשור לנושא החדש.

יואל חסון (המחנה הציוני):

לא, עצם העיסוק בחוק במעמדה של החטיבה להתיישבות, בלי שהכנסת דורשת מהחטיבה
להתיישבות לחלק את כספיה באופן שוויוני לפריפריה, ולחלק את זה הצורה כזאת
שלא יגיע רק למגזר אחד במדינת ישראל, זה בעיני פשע שהכנסת עושה כלפי הציבור
הישראלי בדרום ובצפון.

ואתם תראו, בבקשה, חברי חברי הכנסת, היום התפרסם, היום יש חשיפה, חשיפה
ברורה עם דוחות כספיים, ש-10%, חברת הכנסת בוקר, 10% מתקציב החטיבה
להתיישבות עובר לדרום. רק 10%. 90% הולך למקומות אחרים. זה לא מפריע לכם?

לכן אני מבקש כמובן להתנגד לבקשה הזאת של חבר הכנסת סלומינסקי. כל מי שתומך
בדבר הזה פוגע בצפון ובדרום.

היו"ר דוד ביטן:

טוב. אז מה הנושא החדש שאתה רוצה להתייחס אליו?

יואל חסון (המחנה הציוני):

מה?

היו"ר דוד ביטן:

מה הנושא החדש?

יואל חסון (המחנה הציוני):

אני לא משתף פעולה עם כל הקומבינות האלה של ועדת החוקה, חוק ומשפט.

היו"ר דוד ביטן:

אין נושא חדש. טוב.

יואל חסון (המחנה הציוני):

אין פה נושא חדש.

היו"ר דוד ביטן:

טוב, אז אני מציע - - -

יואל חסון (המחנה הציוני):

שאלת אותי?

היו"ר דוד ביטן:

עשיתי טעות.

יואל חסון (המחנה הציוני):

לא, שאלת אותי, אגיד לך.

היו"ר דוד ביטן:

לא לא, רגע רגע.

יואל חסון (המחנה הציוני):

רגע, שאלת אותי.

היו"ר דוד ביטן:

לא לא, רגע, אתן לך אחר כך. עשיתי טעות. כל מי שטען נושא חדש שיתייחס
לעניין, אחר כך נתייחס לאחרים. לא משנה מי נרשם. בבקשה, מיכל רוזין, טענת
נושא חדש?

מיכל רוזין (מרצ):

כן.

היו"ר דוד ביטן:

תתייחסי בבקשה. בוא נשמע מה הנושא החדש.

מיכל רוזין (מרצ):

טוב.

יואל חסון (המחנה הציוני):

אז לי יש התייחסות גם לנושא החדש.

היו"ר דוד ביטן:

אין בעיה. תן להם קודם כול להגיד. תנו לה להגיד מה הנושא החדש.

רויטל סויד (המחנה הציוני):

ואני פה לצורך העניין שולי מועלם כמו שכתוב כאן.

היו"ר דוד ביטן:

רבותי, כל מי שטען נושא חדש זה מיכל רוזין, סמוטריץ – מי עוד טען?

אוסאמה סעדי (הרשימה המשותפת):

אוסאמה סעדי.

היו"ר דוד ביטן:

טענת? כולכם טענתם?

אוסאמה סעדי (הרשימה המשותפת):

בטח.

היו"ר דוד ביטן:

אוקיי, אתם תקבלו זכות דיבור ואחרי זה אחרים. בבקשה. איפה סמוטריץ?

מיכל רוזין (מרצ):

הוא עושה עכשיו את ההסדרים החשאיים מאחורי הקלעים.

היו"ר דוד ביטן:

מיכל, שלוש דקות בבקשה.

מיכל רוזין (מרצ):

כן. שים לב, זו הצעת החוק שהיום הוגשה לנו לעומת הצעת החוק הזאת. כמות
הצבעים שיש בעמוד הזה – מזל שאני לא עיוורת צבעים - - -

היו"ר דוד ביטן:

תמיד יש, תמיד יש.

מיכל רוזין (מרצ):

לא. כמות הצבעים באמת עולה על הנוסח המקורי. זה הרעיון של נושא חדש. נושא
חדש, כאשר מעלים בכל סעיף בהצעת החוק לא הסתייגות קטנה.

היו"ר דוד ביטן:

תמיד יש - - -

מיכל רוזין (מרצ):

אסכים שתקשיב לי. זה לא הסתייגויות, אלא זה נושא חדש לחלוטין. למשל, הנושא
של השקיפות, הנושא של חוק חופש המידע.

היו"ר דוד ביטן:

את נגד השקיפות?

מיכל רוזין (מרצ):

אני מאוד בעד, אבל אני בעד שיחילו את חוק חופש המידע באופן מלא על החטיבה
להתיישבות. מה שקורה פה, לקחו את חוק חופש המידע, ובאיזשהו אופן ניסו להחיל
אותו, שזה נושא חדש לחלוטין, הוא לא היה קיים בנוסח הראשון. דרך אגב, גם אם
אני בעדו, זה לא משנה, זה נושא חדש לחלוטין. אבל לקחו אותו ובעצם עיקרו
אותו. אמרו: חלק מהדברים נאפשר חוק חופש מידע וחלק מהדברים לא נאפשר. זו
איזושהי חיה חדשה, זה תקדים מסוכן ביותר.

ואם יש פה תקדים, מן הראוי – דרך אגב, אני חייבת לומר, משרד המשפטים מתנגד
לתקדים הזה. צריך לזכור את זה. הוא מתנגד להצעת החוק, הוא מתנגד לתקדים
הזה.

ולכן אם יש פה נושא חדש לחלוטין זה צריך לחזור לוועדת השרים לחקיקה, שהם
ישמעו שוב את משרד המשפטים שאומר להם שיש פה נושא חדש לחלוטין, להכניס את
חוק חופש המידע באופן שבו מעקרים אותו. מחר יבואו כל מיני מוסדות אחרים
ויגידו: אנחנו רוצים להיות בחוק כפי שכתוב בחוק מעמד החטיבה להתיישבות,
אנחנו רוצים להיות שם. והנה כבר המחוקק אפשר את האופציה הזאת ולכן אנחנו
מסתמכים על זה כתקדים. יש פה תקדים חוקתי.

עכשיו, בסדר, מחליטים שרוצים את התקדים החוקתי הזה? זה נושא חדש. הוא לא
היה בפני ועדת השרים, ועדת השרים צריכה להגיב עליו. זה דבר ראשון.

דבר שני, בסעיפים גם 6ב(א) - - -

היו"ר דוד ביטן:

רק מי שטען בוועדה, אני אומר לכם.

מיכל רוזין (מרצ):

כן, בוודאי.

היו"ר דוד ביטן:

אדוני היושב-ראש, כל מי שהצביע, טען בוועדה נושא חדש?

ניסן סלומינסקי (יו"ר ועדת החוקה, חוק ומשפט):

לא ראיתי מי הצביע. היא טענה.

היו"ר דוד ביטן:

אני לא רוצה שעכשיו פה כולם יקבלו זכות דיבור על נושאים שהם לא טענו
בוועדה.

מיכל רוזין (מרצ):

לא, הם הצטרפו אלי, חברי האופוזיציה.

היו"ר דוד ביטן:

טוב.

מיכל רוזין (מרצ):

ולכן, עוד שני דברים חדשים שלחלוטין הוספו להצעת החוק הזאת ולא היו קיימים:
החלת עקרונות מהמשפט הציבורי, וזאת בשים לב לאופייה ולתפקידיה הייחודיים של
החטיבה. יש פה ניסוח כל כך עמום, ששוב יכול להוות תקדים לחוקים נוספים
שבאים סוף סוף אולי להגיד משהו אמיתי, קונקרטי, לגבי המעמד של החטיבה
להתיישבות וההסתדרות הציונית העולמית והסוכנות היהודית בארץ ישראל. אנחנו
בעצם מכניסים פה לחוק דבר חדש, שמייצר איזושהי האצלה של סמכויות, כאשר
בהצעת חוק הראשונית היה מדובר על הטלה, שימו לב: ממשלת ישראל רשאית להטיל
על החטיבה – הפכו את זה להאצלה. ובתוך כדי העניין של ההאצלה גם מפרטים מה
זה כולל ההאצלה, ומסייגים אותה.

יש פה נושא חדש, התייחסות חדשה לחלוטין. לא יכול להיות שוועדת השרים, היה
בפניה חוק מסוים עם הטלת סמכויות, ומגיעה האצלה. זה לא שינוי של מילה בלבד.
המילה הזאת טומנת בחובה שינוי של כל הצעת החוק. והם יודעים את זה, זה סוג
הפשרה, אבל בוודאי גם פותחת תקדימים.

היו"ר דוד ביטן:

זהו? סיימת?

מיכל רוזין (מרצ):

עוד דבר אחד.

היו"ר דוד ביטן:

בבקשה.

מיכל רוזין (מרצ):

משפט נוסף שקיים פה, וגם הוא סתום ולא בא בפני ועדת השרים: אין באצילה לפי
פסקה (1) כדי להפוך את החטיבה להתיישבות בהסתדרות הציונית העולמית לרשות
מרשויות המדינה.

גם פה מכניסים משפט, שבעיני הוא תקדימי חוקתי, שיכול אחר כך, שוב, לחזור
אלינו בחקיקה נוספת שנידרש לעניין הזה. גם על זה לא דנה ועדת השרים לענייני
חקיקה. ואם אנחנו חושבים שוועדת השרים לחקיקה אכן עושה דיון מהותי, ענייני
בהצעות חוק, ולא מאפשרת לחבר כזה או אחר מהקואליציה רק כי הוא חבר
קואליציה, אז מן הראוי לכבד אותם, להחזיר אליהם את הצעת החוק הזאת, ושהם
ידונו מחדש.

לגבי מהות החוק, אנחנו מדברים רבות על כך בוועדת החוקה, אני יכולה להיות
נגד החוק מסיבות פוליטיות ואחרות וענייניות וחוקתיות, אבל מבחינת נושאים
חדשים, אין ספק שיש פה לפחות בין אחד לשלושה נושאים חדשים. תודה.

היו"ר דוד ביטן:

טוב. רק כתגובה קצרה, אני מאוד מתפלא עלייך, דווקא ממך לא חשבתי לשמוע את
הדברים האלה. מה שאת אומרת בעצם פוגע בסמכות חברי הכנסת לבצע שינויים
בחקיקה.

מיכל רוזין (מרצ):

לא לא.

היו"ר דוד ביטן:

רק רגע. אם כל דבר קטן שנשנה נחזיר לוועדת השרים לחקיקה, אנחנו פוגעים - -

מיכל רוזין (מרצ):

זו הצעת חוק אחרת לגמרי, זה לא דבר קטן.

היו"ר דוד ביטן:

- - אז אנחנו פוגעים בעצמנו. הכלל שיש בכנסת בעניין הזה הוא שאם משרד
ממשלתי חושב שיש פה שינוי מהותי שלא היה בוועדת השרים לחקיקה, הוא רשאי,
המשרד, לבקש להחזיר את זה לוועדת השרים לחקיקה.

ישראל אייכלר (יהדות התורה):

אין לוועדת השרים שום מעמד אצלנו.

מיכל רוזין (מרצ):

בוודאי שיש.

היו"ר דוד ביטן:

אנחנו כח"כים צריכים לרצות את השינויים האלה ולא כל דבר נעביר לוועדת השרים
לחקיקה. תבחינו בין החוק הזה לבין לעשות שינוי, רוויזיה משמעותית בסמכויות
הח"כים בגלל איזשהו רצון לדחות את החוק הזה. רויטל סויד, בבקשה.

מיכל רוזין (מרצ):

אני ממש לא מסכימה אתך. נושא חדש, כאשר מובא בפני הכנסת ועבר קריאה ראשונה,
ואז מביאים אותו לוועדה ממשלתית - - -

היו"ר דוד ביטן:

לא הייתי מעביר שום דבר חזרה לוועדת שרים מיוזמתנו. זה כלל.

ישראל אייכלר (יהדות התורה):

ככלל ועדת שרים לא קובעת לכנסת דיונים. מה אתכם? ועדת שרים קובעת לנו?

מיכל רוזין (מרצ):

עמדת משרד המשפטים רלוונטית או לא רלוונטית?

היו"ר דוד ביטן:

ולכן אני מתפלא עלייך, באמת מתפלא עלייך.

מיכל רוזין (מרצ):

אם משרד המשפטים נגד הצעת החוק, זה רלוונטי או לא רלוונטי?

היו"ר דוד ביטן:

אז שיבקש למשוך. זכותו לבקש למשוך את זה חזרה.

אוסאמה סעדי (הרשימה המשותפת):

אבל הוא לא קיבל את זה.

היו"ר דוד ביטן:

זכותו לבקש למשוך. זה לא משנה.

אוסאמה סעדי (הרשימה המשותפת):

משרד המשפטים לא קיבל - - -

היו"ר דוד ביטן:

המשרד יכול למשוך. כן. שימשכו. השאלה אם יש פה רוויזיה, בחוק הזה, זו
השאלה.

רויטל סויד (המחנה הציוני):

אני מסכימה אתך, אדוני היושב-ראש, שברמת העיקרון אנחנו, חברי הכנסת, צריכים
לדאוג לשמור על הזכויות שלנו בכל מה שקשור להליך חקיקה. אבל אתם פה היום
בוועדת הכנסת לא יודעים את מה שאנחנו עוברים בוועדת החוקה עם החוק הזה
ישיבה אחרי ישיבה.

ואני רוצה לומר לכם, שהחוק הזה הוא פצצה מתקתקת. הוא פצצה מתקתקת מכיוון
שלוקחים כבני ערובה את ההתיישבות העובדת במדינת ישראל בצפון ובדרום, זורקים
לה פירורים, וכובלים אותה באיזשהו אופן, שבו כשהיא מתנגדת לפעילות החטיבה
להתיישבות אז היא בעצם פוגעת בעצמה.

והחטיבה להתיישבות בחוק הזה, שדי לראות כיצד ההצעה הגיעה ובהתפתחויות שחלו
– והיום בבוקר, עכשיו, לא אתמול בלילה, ב-24:00 בלילה, היום בבוקר עוד
הוגשו לנו תיקונים לחקיקה הזאת, הוספה של שני סעיפים מהותיים. לכאורה
מצוין: החלת חוק חופש המידע והחלת חוק חובת מכרזים – שקיפות. אבל לא.

בהגינותו כי רבה עמד חבר הכנסת סמוטריץ ולבקשתנו הוא אמר: חוק חופש המידע
יחול רק על הכספים, לא על מה שהתבצע בקרקעות.

בצלאל סמוטריץ (הבית היהודי):

זה טענתם שם, לא?

רויטל סויד (המחנה הציוני):

אז עם כל הכבוד, אנחנו מדברים פה על נושאים חדשים.

היו"ר דוד ביטן:

מה זאת אומרת לא על הקרקעות?

רויטל סויד (המחנה הציוני):

הוא אומר ככה: חוק חופש המידע – אמרנו: למה הסעיף הזה? בוא נכתוב: חוק חופש
המידע יחול על הצעת החוק הזו במלואה. ואז הוא אומר: לא, נסכים לשקיפות רק
לגבי הכספים. זה מה שאנחנו צועקים פה בסיעת המחנה הציוני, מפלגת העבודה, לא
רק בכנסת הנוכחית, גם בכנסת הקודמת. ואנחנו זועקים: איפה הכסף ומה קורה?

אז מה בעצם עושים? זורים חול בעיני הציבור, בעיני הכנסת, ולכאורה בעיניים
שלנו, והכול לכאורה בשם – הנה, את הכסף תדעו פה. אבל מה יקרה עם הקרקעות?

עכשיו, זה לא סוד שאצלנו יש דעת מיעוט בסיעה, ומוביל אותה חבר הכנסת ברושי,
ובצדק הוא מוביל אותה, כי אנחנו רוצים את הכספים האלה להתיישבות העובדת
במדינת ישראל ולחקלאים. אבל לא יכול להיות שבגלל 10%, שזורקים את הפירורים
האלה, נמצא את עצמנו בסיטואציה כל כך קשה ובחוק כזה. ואנחנו מתנגדים לו.

וזה חוק חדש, ואלה דברים חדשים שעולים לדיון. ביקשנו לשמוע היום - - -

היו"ר דוד ביטן:

איפה את רואה בנוסח שיש פה בעיה עם הקרקעות? כתוב: הסדרי פיקוח ובקרה - - -

רויטל סויד (המחנה הציוני):

תסתכל על סעיף 2: החטיבה להתיישבות, במסגרת הפעלת סמכויותיה, בכל הנוגע
לניהול ענייניה הכספיים של החטיבה להתיישבות, לרבות מידע אודות הוצאות,
הכנסות, דוחות כספיים, תקציב ביצוע. איפה לעניין מה נעשה? הקרקעות? איפה
לגבי זה?

היו"ר דוד ביטן:

אסביר לך את הטעות שלך.

רויטל סויד (המחנה הציוני):

לא, זו לא טעות שלי. אולי תסביר לחבר הכנסת סמוטריץ את הטעות שלו. יש לו
באמת טעות. שיכתוב בסך הכול - - -

ניסן סלומינסקי (יו"ר ועדת החוקה, חוק ומשפט):

זה לא טעות. יש ממשלה - - -

היו"ר דוד ביטן:

אסביר. מכיוון שהחוק – רק רגע.

רויטל סויד (המחנה הציוני):

לפני שאתה מסביר לי מה הטעות של סמוטריץ.

היו"ר דוד ביטן:

אז אגיד לך.

רויטל סויד (המחנה הציוני):

לפני שאתה מסביר לי. סליחה, ביטן, חכה שנייה. לפני שאתה מסביר לי מה הטעות
של סמוטריץ, כי זה מה שהוא הסביר לנו בוועדה.

היו"ר דוד ביטן:

לא, הטעות היא שלך, לא שלו. אסביר לך.

רויטל סויד (המחנה הציוני):

אבל אני אומרת לך מה שהוא אמר.

היו"ר דוד ביטן:

אבל אני רוצה להתייחס למה שהיא אומרת. את רוצה לסיים ולא להתייחס? אין
בעיה.

רויטל סויד (המחנה הציוני):

שנייה.

אחמד טיבי (הרשימה המשותפת):

אני מוכן לספור עשר טעויות של סמוטריץ.

רויטל סויד (המחנה הציוני):

בדיוק. בוא נראה מה הטעויות של סמוטריץ.

אז לפני כן, אני רק רוצה לומר לך, אדוני, שלא יכול להיות שכשמשרד המשפטים
הוא המשרד שאמון על הצעת החוק, לא ניתנה לנו היום את הזכות לשמוע מה עמדתו.
ישבה היום הנציגה - - -

בצלאל סמוטריץ (הבית היהודי):

יהיה לך את זה מיד אחרי הדיון הזה. חבר'ה, זה דיון בנושא חדש, זה לא דיון
לגופו של חוק. רויטל, נו.

רויטל סויד (המחנה הציוני):

כי זה דבר חדש לחלוטין שהטלתם - - -

בצלאל סמוטריץ (הבית היהודי):

אז בסדר, אז בואו נחליט אם זה נושא חדש או לא, ואחרי זה נחזור - - -

יואל חסון (המחנה הציוני):

תן לה לדבר, אי-אפשר לעשות דיון?

רויטל סויד (המחנה הציוני):

- - - בנוסף לדברים חדשים.

בצלאל סמוטריץ (הבית היהודי):

הדיון הוא עכשיו על נושא חדש, הוא לא לגופו של עניין.

יואל חסון (המחנה הציוני):

אבל זה דיון.

קריאה:

למה לא לגופו של עניין?

בצלאל סמוטריץ (הבית היהודי):

כי בשביל זה יש את ועדת החוקה - - -

איילת נחמיאס ורבין (המחנה הציוני):

זה נושא חדש אבל, בצלאל. היא מסבירה לך - - -

רויטל סויד (המחנה הציוני):

ולמה המחטף הזה? מה המהירות להעלות את זה היום לדיון במליאה?

היו"ר דוד ביטן:

- - - משהו אחר.

רויטל סויד (המחנה הציוני):

מה המהירות להעלות את זה היום לדיון במליאה? למה אתה לא נותן לנו לשמוע את
העמדה של היועצת המשפטית של משרד המשפטים?

היו"ר דוד ביטן:

מה שאת אומרת לא כתוב בנוסח, אני מאוד מצטער.

קריאה:

זה עולה - - -

היו"ר דוד ביטן:

זה עולה אבל לא כתוב בנוסח.

איילת נחמיאס ורבין (המחנה הציוני):

מה זה זה עולה? זה עולה מהנוסח? זו הפרשנות.

רויטל סויד (המחנה הציוני):

מצוין. אז אם - - -

היו"ר דוד ביטן:

רגע, רויטל, את לא צריכה לכעוס, תקשיבי.

רויטל סויד (המחנה הציוני):

- - - מה שאני אומרת, זה מה שסמוטריץ אומר.

היו"ר דוד ביטן:

רגע, מה שכתוב – עם כל הכבוד, פרשנות - -

רויטל סויד (המחנה הציוני):

לא כתוב. בוא נכתוב רק שחוק חופש המידע חל.

היו"ר דוד ביטן:

- - פרשנות לחוק לא ניתנת על-ידי סמוטריץ, ניתנת על-ידי בית - - -

רויטל סויד (המחנה הציוני):

מצוין. אז בואו נתקן את זה כבר, שחוק חופש המידע חל במלואו, לא רק על
עניינים תקציביים.

היו"ר דוד ביטן:

רק רגע, תעצרי שנייה קודם כול. סמוטריץ הוא לא פרשן, מי שמפרש חוקים זה
בית-המשפט.

מיכל רוזין (מרצ):

לצערו של סמוטריץ.

היו"ר דוד ביטן:

מה שכתוב פה: הסדרי פיקוח ובקרה והחלת עקרונות מהמשפט הציבורי, וזאת בשים
לב לאופייה ולתפקידיה הייחודיים של החטיבה.

רויטל סויד (המחנה הציוני):

על מה אתה מסתכל?

היו"ר דוד ביטן:

זה מה שכתוב. הנוסח שיש לי.

רויטל סויד (המחנה הציוני):

איפה?

איילת נחמיאס ורבין (המחנה הציוני):

לא, אתה לא בנוסח המעודכן, יש סעיף אחר לגמרי.

רויטל סויד (המחנה הציוני):

לא, סעיף 2.

היו"ר דוד ביטן:

אז תביאו לי. אבל יש כמה דברים, אז תתייחסו לנוסח.

איילת נחמיאס ורבין (המחנה הציוני):

אבל היא התייחסה - - -

רויטל סויד (המחנה הציוני):

אבל הכול חדש. זה בדיוק מה שאנחנו אומרים וטוענים כל הזמן.

היו"ר דוד ביטן:

רגע. והתקשרות בחוזים – מה הבעיה?

בצלאל סמוטריץ (הבית היהודי):

אדוני היו"ר, אתה רוצה שאסביר רגע?

היו"ר דוד ביטן:

נו, ראיתי את זה, כן. החוק הזה, אני רוצה רגע להבין – מי פה מטעם הממשלה?

דב חנין (הרשימה המשותפת):

סמוטריץ מטעם הממשלה.

מיכל רוזין (מרצ):

אין פה ממשלה.

היו"ר דוד ביטן:

אוקיי, ועדת החוקה. החוק הזה בא לעשות את כל הפעולות של החטיבה או רק
בהתייחס לפן מסוים מהפעולות שלה?

אלעזר שטרן - הלשכה המשפטית:

מהניסוח שהונח הבוקר על שולחן הוועדה הן לגבי המכרזים והן לגבי - - -

היו"ר דוד ביטן:

לא, אני מדבר באופן כללי כרגע.

אלעזר שטרן - הלשכה המשפטית:

באופן כללי החוק הזה בא להסדיר את המעמד של - - -

היו"ר דוד ביטן:

אז זה תיקון אני רואה. זאת אומרת, יש חוק מקורי.

אלעזר שטרן - הלשכה המשפטית:

יש חוק שמסדיר את המעמד של ההסתדרות הציונית העולמית והסוכנות היהודית.

היו"ר דוד ביטן:

אז התיקון הזה מתייחס לעניינים הכספיים בעיקר?

אלעזר שטרן - הלשכה המשפטית:

התיקון הזה מסדיר - - -

קריאה:

לא.

היו"ר דוד ביטן:

אני שואל. מה הבעיה?

דב חנין (הרשימה המשותפת):

אנחנו לא יודעים. זה חלק מהכשל של הדיון הזה.

היו"ר דוד ביטן:

אני רוצה להבין רגע.

דב חנין (הרשימה המשותפת):

אדוני היושב-ראש, אתה מנהל דיון מופרך, עם כל הכבוד.

היו"ר דוד ביטן:

אבל סלח לי. אז אוקיי, אז מופרך, אבל עדיין אני מנהל.

דב חנין (הרשימה המשותפת):

לא יודעים אפילו מה הנושאים שעומדים בפני הוועדה.

בצלאל סמוטריץ (הבית היהודי):

אתה חודש מכיר את החוק הזה.

רויטל סויד (המחנה הציוני):

היום הנחת משהו חדש.

מיכל רוזין (מרצ):

על מה אתה מדבר?

היו"ר דוד ביטן:

רק רגע.

דב חנין (הרשימה המשותפת):

- - - חבר הכנסת סמוטריץ. ואתה כל פעם - - - מחדש

היו"ר דוד ביטן:

דב, אמרת לך כבר פעם. אם הייתם שולטים במדינה, דמוקרטיה לא הייתה. אז תן לי
בדמוקרטיה שלי.

דב חנין (הרשימה המשותפת):

בחייך, מאיפה באת? מאיפה באת?

היו"ר דוד ביטן:

כן, בבקשה.

מיכל רוזין (מרצ):

מצאת למי להגיד את זה, לדב.

היו"ר דוד ביטן:

אז אל תגיד לנו מה זה דמוקרטיה.

יואל חסון (המחנה הציוני):

למה, אתה מרגיש בדמוקרטיה פה? תחת השלטון שלכם אתה מרגיש פה דמוקרטיה?

היו"ר דוד ביטן:

- - - נבחרים, זהו, נגמר הסיפור. אז לאט לאט.

דב חנין (הרשימה המשותפת):

כל יום אסביר לך מה זה דמוקרטיה עד שתלמד.

היו"ר דוד ביטן:

אתה אל תגיד לי מה זה דמוקרטיה.

דב חנין (הרשימה המשותפת):

בסוף תבין מה זה דמוקרטיה. ייקח זמן אבל תצליח.

היו"ר דוד ביטן:

החוק המקורי – זה תיקון לחוק, נכון? התיקון לחוק מתייחס רק לכספי או משהו
אחר?

אלעזר שטרן - הלשכה המשפטית:

החוק המקורי עצמו הוא חוק הצהרתי בעיקרו, שמסדיר את המעמד של ההסתדרות
הציונית העולמית ושל הסוכנות היהודית. הצעת החוק הזאת מתייחסת לחטיבה
להתיישבות שהיא אורגן, היא גוף בתוך ההסתדרות.

היו"ר דוד ביטן:

באופן כללי. לכל מיני דברים, לא רק לפעולות כספיות.

מיכל רוזין (מרצ):

לא, מחקו את למימוש יהודה, שומרון - - -

היו"ר דוד ביטן:

לא רק לפעולות כספיות.

אלעזר שטרן - הלשכה המשפטית:

היא מבקשת להסדיר באופן כללי את המעמד של החטיבה ואת היחסים שבין - - -

היו"ר דוד ביטן:

הבנתי. אז תסביר לי למה חוק חופש המידע וכו' לא צריך לחול על כל הפעולות,
ולמה רק לנושאים הכספיים. מי זה עשה את הנוסח הזה?

אלעזר שטרן - הלשכה המשפטית:

אתה מבקש ממני להסביר את העמדה של חבר הכנסת סמוטריץ?

היו"ר דוד ביטן:

סמוטריץ, למה באמת זה לא צריך לחול על כל התהליך?

בצלאל סמוטריץ (הבית היהודי):

אסביר.

מיכל רוזין (מרצ):

הוא נגד שיחול בכלל.

בצלאל סמוטריץ (הבית היהודי):

אדוני היושב-ראש, זה נורא נורא פשוט.

היו"ר דוד ביטן:

למה החרגתם את זה - - -

בצלאל סמוטריץ (הבית היהודי):

אסביר, זה נורא נורא פשוט.

אוסאמה סעדי (הרשימה המשותפת):

הוא אמר את זה בוועדת החוקה.

היו"ר דוד ביטן:

בוא תסביר לנו, אנחנו צריכים להבין.

אוסאמה סעדי (הרשימה המשותפת):

תגיד את אותם משפטים שאמרת - - -

בצלאל סמוטריץ (הבית היהודי):

אגב, אני חושב שהדיון העיקרי צריך להיות בחוקה, אבל אענה על זה פה.

היו"ר דוד ביטן:

לא משנה, אבל כיוון שזה נושא חדש, הסברתי, אני מתייחס גם לתוכן ולא רק
ל - - -

בצלאל סמוטריץ (הבית היהודי):

אדוני היושב-ראש, אני מסביר.

היו"ר דוד ביטן:

אני מתייחס גם לתוכן. זה אחד הנושאים היחידים שבוועדת הכנסת חייבים להתייחס
לתוכן ולא רק - - -

בצלאל סמוטריץ (הבית היהודי):

אדוני היו"ר, אני רוצה שני משפטים להסביר וזהו. קודם כול, החוק הוא חוק
מסגרת מאפשר. הוא לא קובע מה תעשה החטיבה, הוא מאפשר לממשלה, והממשלה
בהחלטות בסמכות וברשות תקבע איזה משימות, איזה סמכויות היא אוצלת לחטיבה.
זה קודם כול. זה לא חוק שקובע שום דבר, הוא אך ורק חוק מסגרת מאפשר, שעל
בסיסו אחר כך, כפי שקרה עד היום, כל פעולותיה של החטיבה בוצעו בהתאם
להחלטות ממשלה מאוד מפורטות, הממשלה הטילה על החטיבה תפקידים וסמכויות.

מיכל רוזין (מרצ):

דוח מבקר המדינה והיועץ המשפטי לממשלה כתב שזה לא ראוי, ולכן הגשת את הצעת
החוק.

בצלאל סמוטריץ (הבית היהודי):

עוד נקודה עקרונית עכשיו.

יואל חסון (המחנה הציוני):

אל תיתלה בממשלה.

היו"ר דוד ביטן:

למה אתם לא נותנים לו לענות?

מיכל רוזין (מרצ):

כי הוא מטעה אותך. הוא מטעה אותך.

היו"ר דוד ביטן:

שאלתי שאלה, תנו לו לענות. מה הסיפור הזה?

יואל חסון (המחנה הציוני):

קודם כול, הוא מטעה. אל תיתלה בממשלה.

היו"ר דוד ביטן:

- - - אני קורא אותך לסדר.

יואל חסון (המחנה הציוני):

אנחנו חושדים בממשלה יותר ממך.

היו"ר דוד ביטן:

פעם ראשונה ופעם שנייה אני קורא לך. תענה לי בבקשה.

יואל חסון (המחנה הציוני):

אי-אפשר ברציפות, אדוני.

בצלאל סמוטריץ (הבית היהודי):

אני עונה רק על זה.

היו"ר דוד ביטן:

לא הבנתי.

בצלאל סמוטריץ (הבית היהודי):

אני עונה. אדוני היו"ר, אני עונה.

היו"ר דוד ביטן:

למדתי את זה מהמפלגה של דב חנין.

בצלאל סמוטריץ (הבית היהודי):

אדוני היושב-ראש, אני עונה, נורא פשוט.

היו"ר דוד ביטן:

למה אתה לא נותן שהשקיפות תהיה לגבי כל הפעולות? יש סיבה מיוחדת?

בצלאל סמוטריץ (הבית היהודי):

אני עונה. כן.

יואל חסון (המחנה הציוני):

מה, הוא דובר החטיבה להתיישבות?

רויטל סויד (המחנה הציוני):

לא, הוא דובר הממשלה.

בצלאל סמוטריץ (הבית היהודי):

סוגיית המקרקעין ביהודה ושומרון, אדוני היושב-ראש, היא סוגיה רגישה מאוד
מדינית ובין-לאומית.

היו"ר דוד ביטן:

ייקח זמן, חבר'ה. אתם רוצים, תוציאו כמה שאתם רוצים. עד שלא אתן לכולם
לדבר, אני לא יכול להצביע.

בצלאל סמוטריץ (הבית היהודי):

סוגיית ניהול המקרקעין ביהודה ושומרון היא סוגיה רגישה מאוד מאוד.

היו"ר דוד ביטן:

אתה יכול לשבת בבקשה? אוקיי. שב. אם אין לך מקום - - -

בצלאל סמוטריץ (הבית היהודי):

סוגיית ניהול המקרקעין ביהודה ושומרון היא סוגיה רגישה מאוד מאוד מדינית
ובין-לאומית. ולכן גם חופש המידע הורכב שיחול עליה. אפשר להזכיר עונש מוות
על ערבים שמוכרים קרקעות וכל מיני דברים כאלה, שלכן הסוגיות האלה הן
רגישות.

היו"ר דוד ביטן:

אוקיי, הבנתי.

בצלאל סמוטריץ (הבית היהודי):

גם תקציב הביטחון לא שקוף עד הקצה. מה לעשות, שקיפות זה חשוב, זה לא חזות
הכול.

היו"ר דוד ביטן:

רויטל, רצית להגיד עוד משהו ולסיים או סיימת?

רויטל סויד (המחנה הציוני):

ולכן מה שאני אומרת שכל זה חוק חדש והצעה חדשה, ואנחנו - - -

היו"ר דוד ביטן:

טוב, אוקיי, הבנתי.

יעל גרמן (יש עתיד):

אדוני היושב-ראש, אני מבקשת רשות דיבור.

היו"ר דוד ביטן:

רגע, יש סדר. מי עוד מאלה שנכחו?

אוסאמה סעדי (הרשימה המשותפת):

אדוני היושב-ראש, מבחינת הנושא החדש, בוודאי ובוודאי שיש פה נושא חדש.
ואדוני היושב-ראש, גם מציע החוק בוועדת החוקה הסכים אתנו וטען הוא בעצמו
לנושא חדש.

אני מפנה את כבודך ואת יתר חברי הכנסת להצעה המקורית שהונחה בפני המליאה
ושהייתה מונחת בפני ועדת השרים לענייני חקיקה. מדובר בתיקון לסעיף 6ב,
שכולל בתוכו שלושה סעיפים קטנים: (א), (ב), (ג), כאשר סעיף (א) מדבר על
ייחודה של החטיבה להתיישבות; סעיף (ב), שהממשלה רשאית להטיל על החטיבה
להתיישבות ביצוע משימות בתחום של ההתיישבות; וסעיף (ג), שמוסמכת החטיבה
להתיישבות לבצע פעולות.

עכשיו, בישיבה הקודמת, עוד לפני שקיבלנו את שני הנוסחים שקיבלנו היום,
אדוני היושב-ראש, כבר טענו לנושא חדש. והגענו לפה לוועדת הכנסת, אבל אז
דחית את זה. והיום הייתה אמורה להיות ישיבה של ועדת החוקה, שאתמול – אתמול
– שלחו לנו במייל נוסח לדיון להיום, 21 בחודש, נוסח מטעם הנהלת הקואליציה.
זה הנוסח שקיבלנו אותו אתמול.

היום בבוקר, עוד לפני שהתחלנו את הדיון, אדוני היושב-ראש, קיבלנו נוסח
שלישי מטעם הנהלת הקואליציה, אבל בסוגריים עם מכרזים וחופש מידע. כך שעל
פניו, אדוני היושב-ראש, יש לנו שלוש הצעות חוק שונות לגמרי: יש לנו את
הנוסח המקורי של חבר הכנסת סמוטריץ - - -

היו"ר דוד ביטן:

אבל תמיד יש שינויים בהצעות חוק בוועדות.

אוסאמה סעדי (הרשימה המשותפת):

לא, אבל זה נוסח אחר לגמרי, זו הצעת חוק שונה לגמרי. אדוני, אין בינה
לבין - - -

היו"ר דוד ביטן:

אז בוא רגע, אני רוצה להבין. ביקשתם שקיפות, אז כשהכניסו את השקיפות
אמרתם - - -

אוסאמה סעדי (הרשימה המשותפת):

לא, אבל זה העניין.

היו"ר דוד ביטן:

אני לא מבין את זה.

רויטל סויד (המחנה הציוני):

אנחנו רוצים שקיפות על הכול.

היו"ר דוד ביטן:

- - - ולהגיש את זה מחדש. בזה לא נתקלתי עוד אף פעם.

אוסאמה סעדי (הרשימה המשותפת):

לא, דוד.

מיכל רוזין (מרצ):

ועדיין זה חדש, דרך אגב.

היו"ר דוד ביטן:

אז אל תבקשו, נוריד את זה. אתם רוצים שנוריד את זה? מה הטענה?

אוסאמה סעדי (הרשימה המשותפת):

לא.

מיכל רוזין (מרצ):

אם זה חלקית, עדיף שתוריד.

היו"ר דוד ביטן:

אוקיי, אז נוריד.

אוסאמה סעדי (הרשימה המשותפת):

כשדיברנו, אדוני, אמרנו: למה אין סעיף אחד קטן שאומר שחוק חופש המידע חל על
החוק הזה? למה צריך שני סעיפים, גם סעיף (ד) שמדבר על חובת מכרזים, וגם על
סעיף 2 שנוסף, עם כל הפירוט הזה וההתפלפלות של חוק חופש המידע?

ואז חבר הכנסת סמוטריץ, בהגינותו הרבה, אמר: אני לא רוצה שחוק חופש
המידע - - -

היו"ר דוד ביטן:

יחול על רכישת קרקעות.

אוסאמה סעדי (הרשימה המשותפת):

לא רק על רכישת קרקעות, על כל הקצאת הקרקע.

היו"ר דוד ביטן:

החטיבה להתיישבות רוכשת קרקעות?

בצלאל סמוטריץ (הבית היהודי):

כל נושא ניהול הקרקע ביהודה ושומרון.

אוסאמה סעדי (הרשימה המשותפת):

ניהול הקרקע, אדוני, אין רכישת קרקע.

היו"ר דוד ביטן:

ניהול?

אוסאמה סעדי (הרשימה המשותפת):

ניהול.

בצלאל סמוטריץ (הבית היהודי):

יש שם גם אדמות שנרכשו, מנהלים אדמות, יש קרקע פרטית בניהול הממונה. חבר'ה,
רוצים הרצאה על דיני מקרקעין ביו"ש – אפשר. זו לא הבמה. זו סוגיה מסובכת.

היו"ר דוד ביטן:

מה זה לא הבמה?

מיכל רוזין (מרצ):

זה מה שאתה רוצה.

בצלאל סמוטריץ (הבית היהודי):

לא, אני מוכן, היושב-ראש, לתת עכשיו הרצאה על דיני מקרקעין ביהודה ושומרון.
אבל זו סוגיה מורכבת מאוד מאוד.

מיכל רוזין (מרצ):

בסדר, אבל בדיוק על זה המחלוקת שלנו.

היו"ר דוד ביטן:

למה אין פה נציג של החטיבה להתיישבות?

יואל חסון (המחנה הציוני):

אתה רוצה שהיא תהיה מורכבת כדי שלא נעסוק בה.

אוסאמה סעדי (הרשימה המשותפת):

אדוני היושב-ראש, צריך לזכור את ההיסטוריה של החוק הזה. דוד, הצעת החוק
הזאת, כפי שאמר סמוטריץ, באה לעגן בחקיקה מצב שהיה פרוץ במשך עשרות שנים,
שהפעילות של החטיבה להתיישבות לא הייתה מוסדרת בחוק. ואז משרד המשפטים
והיועץ המשפטי ומבקר המדינה אמרו: עד כאן, צריך לחוקק ולעגן את זה בחקיקה.

היו"ר דוד ביטן:

לא כל פעם הם צודקים – אומרים.

מיכל רוזין (מרצ):

בעניין הזה הם מאוד צודקים.

אוסאמה סעדי (הרשימה המשותפת):

לא, אז הצעת החוק הזאת באה לעגן את המצב ולשנות אותו ולעגן אותו בחקיקה.
אבל תראה איזה פלא, אדוני, שאפילו את הצעות החוק האלה, גם של אתמול שקיבלנו
מוועדת החוקה, גם של היום, רק היום מסרו את זה לנציג משרד המשפטים. ומשרד
המשפטים עוד לא גיבש את דעתו.

ולכן בוודאי שאנחנו רוצים לשמוע את עמדת הגורם המוסמך ביותר במדינה, שזה
היועץ המשפטי לממשלה, משרד המשפטים. בוודאי שזה נושא חדש, שיחזור למשרד
המשפטים, יחזור ליועץ המשפטי, נשמע את דעתו, ואז נדון בוועדת החוקה.

היו"ר דוד ביטן:

אוקיי. יש לך מה להגיד על זה?

ניסן סלומינסקי (יו"ר ועדת החוקה, חוק ומשפט):

כן. יש כאן שני מישורים שאנחנו מערבבים. יש את המישור על החוק לגופו של
עניין, יש את הנושא של נושא חדש.

היו"ר דוד ביטן:

לא, אני לא מסכים אתך. כבר הבהרתי את התמונה הזאת.

ניסן סלומינסקי (יו"ר ועדת החוקה, חוק ומשפט):

אדבר על שניהם.

היו"ר דוד ביטן:

בגלל שמדובר בנושא חדש, חייבים להתייחס לגופו של עניין. אין מה לעשות. זה
הנושא היחיד שצריך להיכנס לגופו של עניין.

ניסן סלומינסקי (יו"ר ועדת החוקה, חוק ומשפט):

דוד, אדבר על שניהם.

היו"ר דוד ביטן:

נו, אז עזוב את הטענה הזאת. אני בעניין הזה הבהרתי את עצמי. יהיה פה דיון
גם לגופו של עניין בגלל שזה נושא חדש. איך אדון בנושא חדש אם לא אכנס לגופו
של עניין?

ניסן סלומינסקי (יו"ר ועדת החוקה, חוק ומשפט):

אוקיי, אז אסביר. קודם כול, התפקיד שלנו בוועדה הוא תמיד לקחת את החוק
מקריאה טרומית או מקריאה ראשונה, אם זה חוק ממשלתי, לפתח אותו כפי שאנחנו
מבינים, ולהביא אותו לקריאה שנייה ושלישית.

יואל חסון (המחנה הציוני):

מה, אתה עושה לנו קורס פרלמנטרי? אנחנו לא יודעים מה הטקטיקות של - - -

היו"ר דוד ביטן:

לא, אל תפריע לו, אל תפריע לו. למה יש לך תכונה להפריע?

ניסן סלומינסקי (יו"ר ועדת החוקה, חוק ומשפט):

לא הפרעתי לך לדבר, למרות שהיה לי הרבה מה לומר.

רוברט אילטוב (ישראל ביתנו):

אתה נראה חבר כנסת - - - וכדאי שתקשיב.

ניסן סלומינסקי (יו"ר ועדת החוקה, חוק ומשפט):

כדאי פעם שתקשיב.

יואל חסון (המחנה הציוני):

ה-look שלי זה פשוט – אני משלם על זה מחיר יקר.

ניסן סלומינסקי (יו"ר ועדת החוקה, חוק ומשפט):

וזה התפקיד שלנו. עכשיו, אם אנחנו בסופו של דבר משנים את החוק בצורה כזאת
שמגיש החוק לא מסכים, אז הוא מושך את זה. אם זו הממשלה, משרד המשפטים לא
יסכים – הוא ימשוך את זה.

יואל חסון (המחנה הציוני):

אנחנו יודעים את זה. מה, אתה מסביר - - -

היו"ר דוד ביטן:

כן, אבל זו הצעה פרטית.

ניסן סלומינסקי (יו"ר ועדת החוקה, חוק ומשפט):

יואל, אתה רוצה לבזבז את הזמן, אז טוב, אבל - - -

היו"ר דוד ביטן:

רבותי.

ניסן סלומינסקי (יו"ר ועדת החוקה, חוק ומשפט):

עכשיו, זה התפקיד.

היו"ר דוד ביטן:

זו הצעת חוק פרטית, שים לב, הם לא יכולים למשוך אותה.

ניסן סלומינסקי (יו"ר ועדת החוקה, חוק ומשפט):

לא לא, אפשר. עכשיו, אני אומר, ואני זוכר כשהיה לנו בוועדת הכספים, נניח
חוק הריכוזיות - - -

היו"ר דוד ביטן:

כן, אבל הם לא יכולים למשוך.

ארבל אסטרחן:

הם יכולים להתנגד.

רוברט אילטוב (ישראל ביתנו):

בטח שיכולים.

היו"ר דוד ביטן:

משרד המשפטים לא יכול למשוך הצעת חוק פרטית, רק חבר הכנסת. לכן הטענה הזאת
היא לא נכונה.

רוברט אילטוב (ישראל ביתנו):

אם יש שינו מהותי וזה נושא חדש - - -

היו"ר דוד ביטן:

לא, הוא לא יכול למשוך. זה הצעת חוק פרטית. הוא יכול למשוך?

רוברט אילטוב (ישראל ביתנו):

הם כן יכולים.

ארבל אסטרחן:

היוזם יכול למשוך.

היו"ר דוד ביטן:

נו, רק היוזם.

ניסן סלומינסקי (יו"ר ועדת החוקה, חוק ומשפט):

מי יכול למשוך?

ארבל אסטרחן:

היוזם.

ניסן סלומינסקי (יו"ר ועדת החוקה, חוק ומשפט):

היוזם, לא חשוב.

ארבל אסטרחן:

הממשלה יכולה להתנגד.

רוברט אילטוב (ישראל ביתנו):

מה, אם זה לא בתיאום עם הממשלה, הרי כל יוזם מתחייב שהוא מתייעץ עם הממשלה.
מה פתאום? מה, זה פעם ראשונה?

ישראל אייכלר (יהדות התורה):

הממשלה יכולה לא לתמוך, היא לא יכולה למשוך.

ניסן סלומינסקי (יו"ר ועדת החוקה, חוק ומשפט):

בוודאי. לא משנה, היוזם יכול למשוך או הממשלה לא תתמוך. זה אותו דבר.

רוברט אילטוב (ישראל ביתנו):

סליחה רגע, למה אנחנו מתחייבים - - -

ישראל אייכלר (יהדות התורה):

בגלל שהממשלה נותנת רוב.

רוברט אילטוב (ישראל ביתנו):

לא נכון, לא נכון. אנחנו מתחייבים ואז - - - אם יש שינוי מהותי, היא יכולה
למשוך.

ישראל אייכלר (יהדות התורה):

לא היית מספיק זמן באופוזיציה.

רוברט אילטוב (ישראל ביתנו):

די, נו, באמת.

ניסן סלומינסקי (יו"ר ועדת החוקה, חוק ומשפט):

דוד, אני רוצה לומר: ואז אם השינויים שהוועדה עושה לא מוצאים חן, אז יכול
להיות שהיוזם יכול למשוך את זה, או הממשלה תחליט שהיא לא תומכת.

היו"ר דוד ביטן:

היא לא יכולה למשוך. היא תעיר את ההערות שלה. היא יכולה גם להתנגד.

ניסן סלומינסקי (יו"ר ועדת החוקה, חוק ומשפט):

דוד, היוזם יכול למשוך או הממשלה תודיע - - -

היו"ר דוד ביטן:

משרד המשפטים לא יתנגד, רק היועץ המשפטי יכול להתנגד. זה הבית היהודי מול
הבית היהודי.

ניסן סלומינסקי (יו"ר ועדת החוקה, חוק ומשפט):

דוד, תשמע אותי: היוזם יכול למשוך או הממשלה יכולה להחליט שהיא לא תצביע
בעד.

רויטל סויד (המחנה הציוני):

אבל משרד המשפטים מתנגד.

היו"ר דוד ביטן:

- - -

רויטל סויד (המחנה הציוני):

אז תן לנו לשמוע אותם.

ניסן סלומינסקי (יו"ר ועדת החוקה, חוק ומשפט):

אי-אפשר כאן - - -

היו"ר דוד ביטן:

אבל זה כבר להיכנס – אני לא יכול להיכנס בוועדה הזאת להתנגדות של משרד
המשפטים. לא יכול.

ניסן סלומינסקי (יו"ר ועדת החוקה, חוק ומשפט):

דוד, תן לי. אני אומר: או שהיוזם יוכל למשוך או שהממשלה תחליט שהיא לא רוצה
להצביע, לא תצביע בשביל זה, ממילא הוא ייפול. זה מבחינה פורמלית. מה שקרה
כאן בתהליך הזה, וההיפך, זה תהליך, ואני זוכר כשהייתי בוועדת הכספים והגיע
חוק הריכוזיות - - -

קריאה:

אתה מתגעגע לוועדת הכספים?

ניסן סלומינסקי (יו"ר ועדת החוקה, חוק ומשפט):

לא.

- - עשינו מהפך בחוק הזה פי אלף יותר ממה שמדובר פה בשינויים שעברו משלב
לשלב. עשינו מהפך. זה התפקיד שלנו כוועדת החוקה, וזה הכוח של חברי הכנסת.

מה שקרה פה זה, תשימו לב, התפתחויות. והשלב האחרון, רק להסביר, דוד, ההיפך,
שמענו את האופוזיציה נניח והודענו בעל-פה שחובת המכרזים וחופש המידע יחול.
אמרו לנו: אבל זה בעל-פה – תשמע אותי, דוד – דוד, אני אומר: ההיפך, כל
ההתפתחויות פה זה התפתחויות של דיון של וועדה. שמענו את האופוזיציה שדיברה
על זה שהודעתי בעל-פה - - -

היו"ר דוד ביטן:

הבנתי. בסדר.

ניסן סלומינסקי (יו"ר ועדת החוקה, חוק ומשפט):

רגע, שנייה.

היו"ר דוד ביטן:

חשבתי שאתה רוצה לתת לה תשובה.

ניסן סלומינסקי (יו"ר ועדת החוקה, חוק ומשפט):

אני נותן לה תשובה.

היו"ר דוד ביטן:

יש לך עוד דוברים בנושא הזה.

ניסן סלומינסקי (יו"ר ועדת החוקה, חוק ומשפט):

לא, אתן לה תשובה, זו תשובה בשבילה.

היו"ר דוד ביטן:

נו, אז תן.

ניסן סלומינסקי (יו"ר ועדת החוקה, חוק ומשפט):

אז אמרתי: ההיפך, הודעתי בעל-פה שיהיה חובת המכרזים וחופש המידע. אמרו לי:
אבל זה בעל-פה, כי כתוב רק משהו כללי – מהעקרונות של זה, תפרט.

היו"ר דוד ביטן:

טוב.

ניסן סלומינסקי (יו"ר ועדת החוקה, חוק ומשפט):

שמעתי בקולם והלכנו וכתבנו את זה במפורש. זה בדיוק התפקיד של חברי ועדת
החוקה.

היו"ר דוד ביטן:

מי עוד רוצה לדבר בנושא החדש?

ניסן סלומינסקי (יו"ר ועדת החוקה, חוק ומשפט):

עכשיו, עוד הערה אחת.

היו"ר דוד ביטן:

גרמן פה?

ניסן סלומינסקי (יו"ר ועדת החוקה, חוק ומשפט):

דוד, הנושא של קרקעות זה החלטות ממשלה.

היו"ר דוד ביטן:

בסדר, הבנתי, גמרנו.

ניסן סלומינסקי (יו"ר ועדת החוקה, חוק ומשפט):

והממשלה, מה שהיא מנחה, החטיבה לא הולכת ומקימה יישובים בלי החלטות ממשלה
או בלי דברים כאלה. לא רלוונטי. אבל הם צריכים לפרסם את זה או לא, זה החלטת
ממשלה.

היו"ר דוד ביטן:

הבנתי. לא, מי עוד טען נושא חדש בוועדה?

אלעזר שטרן (יש עתיד):

אני.

היו"ר דוד ביטן:

טענת נושא חדש בוועדה? דבר.

אלעזר שטרן (יש עתיד):

אוקיי. תראה, ביחס לכל מה שנאמר כאן, נושא חדש, אני חושב שזה גם תוכן וגם
טכניקה – אתה שומע אותי?

היו"ר דוד ביטן:

כן.

אלעזר שטרן (יש עתיד):

בפעם הקודמת באנו ושמו לנו הצעה עם שינויים מהותיים ביחס למה שאישרה מליאת
הכנסת. אני חושב שלא היה דיון על זה שזה היה עניין מהותי, עובדה שהנהלת
הקואליציה התכנסה לשנות את זה.

היו"ר דוד ביטן:

כן.

אלעזר שטרן (יש עתיד):

לא, אין לי בעיה, יש לנו זמן, תדברו.

היו"ר דוד ביטן:

כן, בבקשה.

אלעזר שטרן (יש עתיד):

דרך אגב, דוגרי אני אומר לך: הלוואי ובאובייקטיביות הזאת היו מתבצעים
הדיונים גם בוועדה שלנו. אני חוזר: באנו בפעם הקודמת לוועדה ומצאנו נוסח
שונה בתכלית ממה שאושר במליאת הכנסת. באנו הבוקר ולא מצאנו, אבל אחרי זה
חולק לנו נוסח שההגדרה שלו מטעם הנהלת הקואליציה, ששונה מהותית ממה שהוגש
בפעם הקודמת.

היו"ר דוד ביטן:

איזה שינוי מהותי למשל?

אלעזר שטרן (יש עתיד):

אז עכשיו אגיד לך.

היו"ר דוד ביטן:

כי מה שאני רואה, חוץ מהנושא של השקיפות אין שום תוספת.

אלעזר שטרן (יש עתיד):

אז בבקשה, אגיד לך. לדוגמה אנחנו יודעים שהחוק צריך לממש את הייעוד שבשבילו
הוא נולד.

היו"ר דוד ביטן:

כן. נו.

אלעזר שטרן (יש עתיד):

השורה הזאת נמחקה.

היו"ר דוד ביטן:

איפה היא?

אלעזר שטרן (יש עתיד):

בסעיף 6ב(א).

היו"ר דוד ביטן:

6ב(א)? יש לי כמה נוסחים, אתה חושב שאני יכול לשחות בזה? הוא יהיה מוכן
להחזיר את זה.

אלעזר שטרן (יש עתיד):

אני רוצה להמשיך.

היו"ר דוד ביטן:

אתה אומר שאת זה אתה רוצה להחזיר?

אלעזר שטרן (יש עתיד):

אבל אני, ברשותך, רוצה להמשיך.

היו"ר דוד ביטן:

אתה רוצה להחזיר את זה?

אלעזר שטרן (יש עתיד):

כן.

היו"ר דוד ביטן:

אוקיי, הלאה.

אלעזר שטרן (יש עתיד):

אבל, ברשותך, אני מבקש להמשיך.

היו"ר דוד ביטן:

בסדר, תמשיך, אנחנו רק מבררים.

אלעזר שטרן (יש עתיד):

אוקיי. הוסיפו את המונח: ובתחומים נוספים.

היו"ר דוד ביטן:

אז מה, אז כל מילה שמוסיפים זה נושא חדש?

אלעזר שטרן (יש עתיד):

לא.

היו"ר דוד ביטן:

ישבתי בהרבה ועדות, אני לא רואה - - -

מיכל רוזין (מרצ):

זה סעיפים שלמים.

אלעזר שטרן (יש עתיד):

גם אני ישבתי ביותר ועדות ממך.

בצלאל סמוטריץ (הבית היהודי):

אלעזר, אל תקבעו עכשיו שמחזירים. זה נדבר בתוך הוועדה עצמה, זה לא קשור
לנושא חדש.

אלעזר שטרן - הלשכה המשפטית:

אי-אפשר גם לקבוע שמחזירים.

בצלאל סמוטריץ (הבית היהודי):

לא, שלא יהיה על תנאי שמחזירים.

היו"ר דוד ביטן:

לא, אני יכול להתנות, למה? אני יכול להתנות.

בצלאל סמוטריץ (הבית היהודי):

לא, לא להתנות עכשיו שום דבר.

היו"ר דוד ביטן:

סלח לי, עם כל הכבוד, אני יכול בהחלטה גם להגיד שזה לא נושא חדש בדברים
האלה והאלה והאלה.

מיכל רוזין (מרצ):

הוא רגיל לנהל את ועדת החוקה, אז הוא בא גם לנהל את ועדת הכנסת. לא הבנת את
זה?

בצלאל סמוטריץ (הבית היהודי):

רק ביקשתי לא להתנות.

מיכל רוזין (מרצ):

הוא רגיל לנהל פה את העניינים.

אלעזר שטרן (יש עתיד):

אני עכשיו מאוד מופתע, בגלל, בצלאל, שנראה לי שבוועדה אמרת שאין בעיה
להחזיר את זה.

מיכל רוזין (מרצ):

נכון.

בצלאל סמוטריץ (הבית היהודי):

נחזור לוועדה ושם נחליט, זה לא קשור לנושא חדש.

היו"ר דוד ביטן:

יש הגדרה של תחומים נוספים.

אלעזר שטרן (יש עתיד):

נכון.

היו"ר דוד ביטן:

זה הגיוני. כתוב: תחומי הפעילות שנמנו באמנה וכו' – מה הבעיה עם זה?

אלעזר שטרן (יש עתיד):

שנייה. קודם כול, שכשאתה מוסיף את זה מדיון לדיון, ואין לי להתכונן על מה
זה תחומים נוספים. אין פה את זה, זה לא הוגש לנו, סליחה. יש רצינות מסוימת
שנדרשת מאתנו, שבשביל זה אתה ואני יושבים כאן.

היו"ר דוד ביטן:

כן, אבל זה לא נושא חדש. זה דווקא לא.

אלעזר שטרן (יש עתיד):

למה? סליחה, אני, על פניו, כשאתה דן בחטיבה להתיישבות, אז אני מבין שדנים
בנושא התיישבות. כשדוחפים לי, בניגוד למה שהוחלט במליאת הכנסת "ובתחומים
נוספים", ובתוך התחומים הנוספים האלה – שומע אותי, אדוני היושב-ראש?

היו"ר דוד ביטן:

למה הוסיפו את זה? זה לא קשור לחטיבה להתיישבות. יש חטיבות אחרות בסוכנות
שמתעסקות עם זה. מה, הם עכשיו השתלטו על הסוכנות? זה כאילו ביטלתם - - -

אלעזר שטרן (יש עתיד):

את משרדי הממשלה, לא רק את החטיבות האחרות.

היו"ר דוד ביטן:

לא, ביטלו את ההנהלה הציונית.

אלעזר שטרן (יש עתיד):

נכון.

היו"ר דוד ביטן:

לכל אחד יש חטיבה, אתם פה הכנסתם בזה את כל העולם. זה לא הגיוני.

אלעזר שטרן (יש עתיד):

נכון.

יואב בן צור (ש"ס):

נכון. זאת בעיה, את זה רצינו להעיר בוועדה.

מיכל רוזין (מרצ):

תודה רבה באמת.

אלעזר שטרן (יש עתיד):

אז זה מה שאני אומר. שנייה רגע, אדוני היושב-ראש.

היו"ר דוד ביטן:

סמוטריץ, הלאמתם את ההנהלה הציונית?

בצלאל סמוטריץ (הבית היהודי):

לא הלאמנו.

היו"ר דוד ביטן:

יש חטיבה כזאת, חטיבה כזאת. לא בסדר.

בצלאל סמוטריץ (הבית היהודי):

אני חוזר ואומר, אדוני היושב-ראש, החוק הוא חוק מאפשר.

אלעזר שטרן (יש עתיד):

רגע, סליחה, לא סיימתי.

היו"ר דוד ביטן:

ביטלתם את ההנהלה הציונית. בחייכם, יש גבול לכל דבר.

בצלאל סמוטריץ (הבית היהודי):

רק רגע. את ההנהלה הציונית ביטלנו?

היו"ר דוד ביטן:

בחוק הזה ביטלתם את ההנהלה הציונית, כן.

בצלאל סמוטריץ (הבית היהודי):

את ההנהלה הציונית?

היו"ר דוד ביטן:

יש חטיבה לעלייה, יש חטיבה – מה אתם רוצים, שהכול יהיה בחטיבה להתיישבות?

בצלאל סמוטריץ (הבית היהודי):

לא לא לא. אני יכול להסביר, אדוני היושב-ראש?

היו"ר דוד ביטן:

בוא אראה לך.

בצלאל סמוטריץ (הבית היהודי):

אני יכול להסביר? אני יכול להסביר?

היו"ר דוד ביטן:

אתה רוצה לראות את האמנה?

בצלאל סמוטריץ (הבית היהודי):

אני יכול להסביר?

היו"ר דוד ביטן:

לא, זו האמנה.

בצלאל סמוטריץ (הבית היהודי):

אני יכול להסביר?

היו"ר דוד ביטן:

עליית נוער - - -

בצלאל סמוטריץ (הבית היהודי):

אני יכול להסביר?

ניסן סלומינסקי (יו"ר ועדת החוקה, חוק ומשפט):

דוד, מה קרה? מה קרה, דוד?

היו"ר דוד ביטן:

לא, יש גבול.

בצלאל סמוטריץ (הבית היהודי):

מה יש גבול? חכה.

יואל חסון (המחנה הציוני):

צריך להעריך את ההתנהגות של היושב-ראש, צריך להעריך את מה שהיושב-ראש עושה.
מה אתה דואג - - -

היו"ר דוד ביטן:

פה העברתם את כל הסמכויות.

בצלאל סמוטריץ (הבית היהודי):

לא העברנו כלום.

היו"ר דוד ביטן:

אופציה.

בצלאל סמוטריץ (הבית היהודי):

אדוני היושב-ראש, עשינו תיקון בתחילת החוק. אנחנו מדברים על ההסתדרות
הציונית באמצעות החטיבה, זו ההסתדרות הציונית.

קריאה:

לא, אז תכתוב - - -

בצלאל סמוטריץ (הבית היהודי):

רגע אחד. אמרנו שזה חוק – רק רגע.

קריאה:

שנייה.

בצלאל סמוטריץ (הבית היהודי):

לא, רגע, שנייה.

יואב בן צור (ש"ס):

שתי מילים אתה מקבל את זה. תקשיב איך אני פותר לך את הבעיה.

בצלאל סמוטריץ (הבית היהודי):

רגע.

היו"ר דוד ביטן:

הקואליציה הוסיפה - - -

בצלאל סמוטריץ (הבית היהודי):

כן. בוודאי, הנהלת הקואליציה. אני רוצה רגע להסביר, אתה לא נותן לי להסביר,
אדוני היושב-ראש.

יואב בן צור (ש"ס):

שנייה, דוד, תקשיב.

היו"ר דוד ביטן:

זה לא יהיה, חבל לך על הזמן.

בצלאל סמוטריץ (הבית היהודי):

אדוני היושב-ראש, רגע.

היו"ר דוד ביטן:

הדברים הנוספים - - -

בצלאל סמוטריץ (הבית היהודי):

אבל אתה לא מקשיב להסבר, נו.

יואב בן צור (ש"ס):

דוד, תקשיב שנייה.

בצלאל סמוטריץ (הבית היהודי):

אני יכול להסביר, דודי?

ניסן סלומינסקי (יו"ר ועדת החוקה, חוק ומשפט):

לא, רק רגע, תן לו לסיים.

יואב בן צור (ש"ס):

בשתי מילים.

בצלאל סמוטריץ (הבית היהודי):

אני לא מבין מה שאתם אומרים.

היו"ר דוד ביטן:

מה ההסבר?

בצלאל סמוטריץ (הבית היהודי):

אסביר לך נורא פשוט. אני חוזר ואומר: החוק הזה נועד לאפשר לחטיבה להמשיך
לעשות את מה שהיא עושה היום בסמכות וברשות על-ידי הממשלה, בסדר?

דב חנין (הרשימה המשותפת):

לא נכון. לא נכון.

בצלאל סמוטריץ (הבית היהודי):

ומכיוון שהיו דברים שמשרד המשפטים אמר: רגע, אם זה רק התיישבות, אז אסור
לכם לדוגמה לתת סה"מ – סיוע לחקלאים, ואם זה רק התיישבות, אז "צוק איתן",
עוטף עזה, לא מותר לכם, כי זו לא התיישבות, זה ביטחוני. אז אמרנו: מוסיפים
תחומים נוספים. וכדי לתחום את זה, אז אמרנו - - -

היו"ר דוד ביטן:

תנסח אחרת.

יואל חסון (המחנה הציוני):

תחומים נוספים, תחומים נוספים.

יואב בן צור (ש"ס):

דוד, בשתי מילים אני פותר לך את זה.

היו"ר דוד ביטן:

אפשר לתקן את זה טיפה, אז אין בעיה.

בצלאל סמוטריץ (הבית היהודי):

שֶמה?

היו"ר דוד ביטן:

פה הלאמתם את ההסתדרות הציונית.

בצלאל סמוטריץ (הבית היהודי):

לא הלאמנו, ההסתדרות רוצה את זה.

היו"ר דוד ביטן:

תיכף אסביר.

בצלאל סמוטריץ (הבית היהודי):

אבל ההסתדרות רוצה את זה. אביא לך את ההסתדרות לפה רגע. נו, אני לא מבין
אותך.

היו"ר דוד ביטן:

תיכף אסביר. אני לא שומע פה את יושב-ראש ההנהלה הציונית.

בצלאל סמוטריץ (הבית היהודי):

אביא לך אותו רגע לפה.

היו"ר דוד ביטן:

מה, הוא יסכים לדבר כזה?

יואב בן צור (ש"ס):

דוד - - -

בצלאל סמוטריץ (הבית היהודי):

הוא ביקש את זה.

יואל חסון (המחנה הציוני):

אדוני, הוא אצלו בכיס. מה, אתה לא יודע מי זה? נו, באמת.

יואב בן צור (ש"ס):

ממשלת ישראל רשאית להאציל בהסתדרות הציונית העולמית, בין השאר באמצעות
החטיבה להתיישבות – בין השאר.

בצלאל סמוטריץ (הבית היהודי):

לי זה הכי טוב, אבל משרד המשפטים יהרוג אותך.

יואל חסון (המחנה הציוני):

בשום פנים ואופן לא. לא יקום ולא יהיה.

היו"ר דוד ביטן:

רק רגע. אתם רוצים דיון ענייני או שאתם רוצים פוליטיקה?

אלעזר שטרן (יש עתיד):

אבל אני עוד לא סיימתי.

יואל חסון (המחנה הציוני):

לא, ענייני.

היו"ר דוד ביטן:

אם אתם רוצים פוליטיקה, אז נתמוך בזה ואתם תתמכו בזה.

איילת נחמיאס ורבין (המחנה הציוני):

סליחה, אני מוכרחה - - -

היו"ר דוד ביטן:

אז תקשיבו שנייה: מה שצריך להוסיף בסעיף הזה – תחומים אחרים – בניסוח צריך
להוסיף שתחומי הפעילות ככל שהם קשורים לפעילות הספציפית של החטיבה
להתיישבות. זאת אומרת, אם הם צריכים באיזשהו יישוב כמו בנושא של העולים, אז
זה יחול.

ניסן סלומינסקי (יו"ר ועדת החוקה, חוק ומשפט):

דוד - - -

יואב בן צור (ש"ס):

אבל בזה עשית - - -

היו"ר דוד ביטן:

אבל הם לא יכולים באופן כללי.

יואב בן צור (ש"ס):

דוד, גרמת בזה שרק החטיבה להתיישבות - - -

ניסן סלומינסקי (יו"ר ועדת החוקה, חוק ומשפט):

לא, רגע, דוד, רק אני רוצה ש - - -

אלעזר שטרן (יש עתיד):

אבל זה בדיוק העניין.

היו"ר דוד ביטן:

לא נכון.

בצלאל סמוטריץ (הבית היהודי):

אדוני היושב-ראש, מזכיר ההנהלה הציונית בדרך לפה, עוד רגע הוא יהיה פה.

היו"ר דוד ביטן:

זה לא חוק ההנהלה הציונית, זה חוק החטיבה להתיישבות.

בצלאל סמוטריץ (הבית היהודי):

מזכיר ההנהלה הציונית עוד רגע יהיה פה.

מיכל רוזין (מרצ):

הם החליטו שהאמנה לא תופסת וחוקקו רק את זה.

היו"ר דוד ביטן:

לא לא, מה פתאום.

יואב בן צור (ש"ס):

אתה לא צודק, תסתכל אחורה, תסתכל טוב.

מיכל רוזין (מרצ):

מה יותר חזק – חוק או אמנה?

היו"ר דוד ביטן:

נעביר את זה. הם יכולים לעשות שימוש באמנה ככל שזה נובע מהפעילות
הספציפית - - -

ניסן סלומינסקי (יו"ר ועדת החוקה, חוק ומשפט):

דוד, רק שנייה.

היו"ר דוד ביטן:

אנחנו ננסח את זה בצורה כזאת.

ניסן סלומינסקי (יו"ר ועדת החוקה, חוק ומשפט):

כשממשלת ישראל אישרה נניח 200 ומשהו מיליון שקל לעוטף עזה, לעשות כל מיני
מרכיבי ביטחון וכו', הודיעו ראשי המועצות של עוטף עזה שמתוך זה 180,000,000
הם מעבירים לחטיבה כדי שתעשה את כל מרכיבי הביטחון.

היו"ר דוד ביטן:

מאה אחוז. אז מה? אז אין בעיה.

ניסן סלומינסקי (יו"ר ועדת החוקה, חוק ומשפט):

אז לא, זה מרכיבי ביטחון.

בצלאל סמוטריץ (הבית היהודי):

למה אין בעיה?

היו"ר דוד ביטן:

אז זה מה שאני אומר: ככל שהם קשורים לפעילות הספציפית שלכם.

ניסן סלומינסקי (יו"ר ועדת החוקה, חוק ומשפט):

מה זה נקרא - - -

בצלאל סמוטריץ (הבית היהודי):

מה שהממשלה מטילה על החטיבה.

היו"ר דוד ביטן:

אסביר. היום בהנהלה הציונית יש חטיבה להתיישבות, יש את הנושא של עולים, יש
את הנושא של פעילות בחו"ל, יש הכול. באתם, אמרתם שאתם רשאים כחטיבה
להתיישבות לטפל גם בתחומים נוספים. תחומים נוספים אתם מגדירים לפי האמנה.

בצלאל סמוטריץ (הבית היהודי):

לא, הממשלה רשאית.

היו"ר דוד ביטן:

רגע. תן לי את האמנה. מה האמנה אומרת? אלה תפקידי ההסתדרות הציונית: ארגון
פעולות העלייה בתפוצות להבאת העולים, השתתפות בשיכונים של העולים וקליטתם,
מתן שירותי בריאות, עליית נוער וכו' וכו'. יוצא מזה שאתם בעצם יכולים להיות
הנהלה ציונית אלטרנטיבית. אין דבר כזה. זו לא הכוונה בחקיקה הזאת.

בצלאל סמוטריץ (הבית היהודי):

אבל זה גם לא יקרה.

היו"ר דוד ביטן:

רגע. אז מה שאמר סמוטריץ מקובל עלי. נעשה תיקון שהדבר יובהר.

בצלאל סמוטריץ (הבית היהודי):

שמה? איזה תיקון?

איילת נחמיאס ורבין (המחנה הציוני):

אבל מתי תעשו את התיקון?

היו"ר דוד ביטן:

ננסח את זה.

בצלאל סמוטריץ (הבית היהודי):

הנה, מזכיר ההנהלה הציונית פה.

היו"ר דוד ביטן:

ההצבעה תהיה שעה אחרי הדיון. נשב וננסח את הדברים, ואז נביא הצעת החלטה.

איילת נחמיאס ורבין (המחנה הציוני):

רגע, לפה?

היו"ר דוד ביטן:

כן, לפה.

אלעזר שטרן (יש עתיד):

אני יכול להמשיך, ברשותך?

איילת נחמיאס ורבין (המחנה הציוני):

זאת אומרת, זה לא עולה עכשיו לדיון פה?

היו"ר דוד ביטן:

יש דיון, אין החלטה, ההחלטה שעה אחרי הישיבה. אני לא סוגר את הישיבה. נצא,
ננסח ונחזור.

בצלאל סמוטריץ (הבית היהודי):

יש פה את מזכיר ההנהלה הציונית. הוא יפיג את חששותיך, אדוני היושב-ראש.

היו"ר דוד ביטן:

הוא יכול להסביר גם שאני אמכור אוכל לאסקימוסים. תקשיב טוב.

איילת נחמיאס ורבין (המחנה הציוני):

סמוטריץ, אל תפריע לביטן לעשות את הדברים הנכונים.

היו"ר דוד ביטן:

אני רוצה רק להסביר את העניין. לדעתי, לפי הניסוח הקיים, בעצם החטיבה
להתיישבות הופכת להיות אלטרנטיבה להסתדרות הציונית. באיזה מובן? במובן הזה
שבנוסח הזה כתוב שהם רשאים לטפל בתחומי ההתיישבות ובתחומים נוספים, וההגדרה
של תחומים נוספים זה לפי האמנה. האמנה מתייחסת לעולים, לקליטת עלייה.

זאת אומרת, לפי זה הממשלה יכולה לקבל החלטה שהנושא של טיפול בחו"ל יהיה דרך
החטיבה להתיישבות, ואין לכם מה לעשות עם העניין הזה, כי זה מוגדר בחוק והוא
גובר על התפקידים של ההסתדרות הציונית.

בצלאל סמוטריץ (הבית היהודי):

אבל באמנה כתוב שהממשלה לא יכולה להטיל תפקידים בלי ההסכמה.

היו"ר דוד ביטן:

לכן אני אומר: לא זאת הייתה כוונת המחוקק.

ניסן סלומינסקי (יו"ר ועדת החוקה, חוק ומשפט):

רגע, תן לראובן להסביר.

היו"ר דוד ביטן:

כוונת המחוקק לא הייתה להלאים את ההנהלה הציונית ולהפוך אותה לחטיבה
להתיישבות. מה שאנחנו צריכים להגדיר זה בעצם בנושא הזה, שככל שהנושאים
שבאמנה קשורים לפעילות הספציפית של החטיבה להתיישבות.

אלעזר שטרן (יש עתיד):

אני יכול להמשיך?

היו"ר דוד ביטן:

אתה מסכים לזה? או שאתה חושב שניתן לנסח את זה ככה?

ראובן שלום:

אני חושב שהדברים שלך, יש בהם הרבה טעם. ההנהלה הציונית, ההסתדרות
הציונית - - -

אלעזר שטרן (יש עתיד):

קיבלתם רק שמונה מנדטים, מה נעשה? ורציתם להיות כולם שרים וכולם יושבי-ראש
ועדות, אין מי שיעשה לכם את העבודה.

שולי מועלם-רפאלי (הבית היהודי):

היה לנו ממי ללמוד, מיש עתיד בכנסת הקודמת.

ניסן סלומינסקי (יו"ר ועדת החוקה, חוק ומשפט):

חבר'ה, ראובן מדבר, נו.

ראובן שלום:

אני אומר שיש משהו במה שאתה אומר, והיכולת להתגבר על זה יכולה להיות
שהממשלה רשאית לאצול להסתדרות הציונית בין השאר באמצעות החטיבה להתיישבות.
כי היא מבצעת את הדברים - - -

היו"ר דוד ביטן:

הממשלה יכולה לקבל החלטה – שתבין את המשמעות של העניין. אם תגידו לי: כן,
אין לי בעיה – אתם רוצים לפרק את ההנהלה הציונית – פרקו אותה. הממשלה יכולה
לקבל החלטה שכל הפעולות שהיא רוצה להעביר דרך ההנהלה הציונית בתחום העלייה,
חוץ לארץ, היא תעשה את זה דרך החטיבה להתיישבות, יותר נוח לה. אז מה תעשו
אתם? רק מהתרומות שתקבלו מקק"ל ומהעולם? בסדר, תתפקדו. חלק גדול מתקציב
ההנהלה הציונית היום בא מהממשלה, ואתה יודע את זה.

אלעזר שטרן (יש עתיד):

זאת הבעיה. עכשיו עלית על הבעיה. אני יכול להמשיך? הייתי באמצע.

היו"ר דוד ביטן:

כן, בבקשה.

אלעזר שטרן (יש עתיד):

אני רוצה להגיד לך משהו.

היו"ר דוד ביטן:

מה עוד?

אלעזר שטרן (יש עתיד):

עכשיו אגיד לך רק. במשפט האחרון שלך נגעת בלב הבעיה: הם לא מחליפים רק את
ההנהלה הציונית, הם מחליפים את ממשלת ישראל. עכשיו, איפה הבעיה שלי?

היו"ר דוד ביטן:

אם הממשלה רוצה את זה - - -

אלעזר שטרן (יש עתיד):

סליחה רגע, אדוני היושב-ראש.

היו"ר דוד ביטן:

לפי החלטות ממשלה. אני עונה לך.

אלעזר שטרן (יש עתיד):

לא, אז תן לי רגע להמשיך להגיד. האמנה הזאת נכתבה בשנת 79'. בשנת 79' בדיוק
מה שאמרת עכשיו זאת הייתה המציאות, שהתפוצות הביאו כסף להנהלה הציונית.
בשנים האחרונות, לצערנו הרב, זה קורה הפוך, הממשלה מביאה כסף להנהלה
הציונית ולא התפוצות.

היו"ר דוד ביטן:

לא, יש, אבל רוב התקציב בא מהממשלה.

אלעזר שטרן (יש עתיד):

רוב התקציב. אתה צודק.

היו"ר דוד ביטן:

ישבתי בהנהלה הציונית. לא באתי לדיונים, אבל ישבתי.

אלעזר שטרן (יש עתיד):

מאה אחוז. אותי לא קיבלו, אבל הייתי שם כמה פעמים.

התפקידים שמוגדרים, פעם שזה כספי ממשלה, ובתוך אותה אמנה כתוב לדוגמה:
טיפול בזקנים בעלי כשירות מוגבלת, בנכים ובנזקקים.

היו"ר דוד ביטן:

אבל אתה חוזר על זה, הבנתי את זה. הסברתי את העניין.

אלעזר שטרן (יש עתיד):

לא, אבל מה שאני אומר לך, שזה לא רק במקומות שאתה אומר איפה שהחטיבה
להתיישבות פעילה, היא תהיה פעילה - - -

היו"ר דוד ביטן:

הרעיון הוא שאם באמת הממשלה הקצתה כסף לעוטף עזה נגיד, ובין השאר במסגרת זה
צריכים לבנות שמה נגיד בתים - - -

אלעזר שטרן (יש עתיד):

ואם אגיד לך תל-אביב? אם זה תל-אביב?

היו"ר דוד ביטן:

רגע, ובין השאר צריך גם לקלוט עולה, אז לא יגידו לה: זה לא בסמכות שלך. זו
הכוונה שלי.

אלעזר שטרן (יש עתיד):

אוקיי.

היו"ר דוד ביטן:

אבל מפה ועד לגרום לזה שההנהלה הציונית לא תהיה קיימת – באופציה, יש אופציה
בחוק כזאת.

אלעזר שטרן (יש עתיד):

אבל תן לי להגיד לך משהו, דוד.

היו"ר דוד ביטן:

זו לא ההבנה.

אלעזר שטרן (יש עתיד):

דוד, תן לי ברשותך. זה הייתי מבין.

היו"ר דוד ביטן:

זה מה שאני רוצה לתקן.

אלעזר שטרן (יש עתיד):

והייתי מסכים.

מה שאני רוצה להגיד לך, שאתה צריך להיות ברור, בגלל שעל פניו בניסוחים האלה
גם אפשר להעביר לא לעוטף עזה אלא לרמת-אביב. אני רוצה שתדע את זה וזה מה
שגם נעשה.

היו"ר דוד ביטן:

לא, זה לא מדויק – כן, אפשר אפשר.

אלעזר שטרן (יש עתיד):

בדיוק.

היו"ר דוד ביטן:

בגלל שהאמנה מתייחסת באופן כללי.

אלעזר שטרן (יש עתיד):

נכון.

היו"ר דוד ביטן:

אוקיי. אז אנחנו נתייחס לזה.

אלעזר שטרן (יש עתיד):

ולכן מה שאני טוען: התכנסנו פה לנושא חדש. ולכן זה נושא חדש.

היו"ר דוד ביטן:

תגיד לי, החטיבה להתיישבות עובדת בכל המדינה? איפה היא עובדת לפי - - -
שלה?

קריאה:

כל הארץ.

היו"ר דוד ביטן:

איפה עובדת? מי פה מייצג את החטיבה להתיישבות?

ניסן סלומינסקי (יו"ר ועדת החוקה, חוק ומשפט):

גאל גרינוולד, הוא היושב-ראש החדש.

אלעזר שטרן (יש עתיד):

הנה, הוא אומר לך בכל המדינה. בתל-אביב. בונים גרעינים לבית היהודי, מה זה
נקרא.

גאל גרינוולד:

שלום, אנחנו – שטרן, תן לי להסביר.

אלעזר שטרן (יש עתיד):

בונים גרעינים לבית היהודי. שביטן יידע מזה.

גאל גרינוולד:

אדוני היושב-ראש, שמי גאל גרינוולד, אני היושב-ראש החדש של החטיבה
להתיישבות.

קריאה:

בהצלחה.

גאל גרינוולד:

תודה רבה. החטיבה להתיישבות פועלת בכל הארץ: בגליל, בנגב, ביהודה ושומרון,
בתחום ההתיישבות, נקודה.

היו"ר דוד ביטן:

הבנתי.

דב חנין (הרשימה המשותפת):

כולל גרעינים עירוניים.

היו"ר דוד ביטן:

רק בתחום ההתיישבות. אז זה לא ברמת-אביב. אלא אם כן תגיד שברמת-אביב.

אלעזר שטרן (יש עתיד):

תשאל אותו.

היו"ר דוד ביטן:

אתה פועל ברמת-אביב? בוא נשמע.

דב חנין (הרשימה המשותפת):

בוודאי. התיישבות ברמת-אביב.

אלעזר שטרן (יש עתיד):

תשאל אותו.

היו"ר דוד ביטן:

אתה פועל ברמת-אביב? יש לך איזה פרויקט ברמת-אביב?

גאל גרינוולד:

מה שהיה, שהממשלה ב-2013 ביקשה דרך החטיבה להתיישבות לתמוך ברעיון שנקרא
גרעינים עירוניים. גרעינים עירוניים הכוונה קבוצות, זו הייתה החלטת ממשלה -
-

דב חנין (הרשימה המשותפת):

התיישבות בתפוצות רמת-אביב.

גאל גרינוולד:

- - החלטת ממשלה מפורשת שביקשה דרך החטיבה להתיישבות להפעיל את הפרויקטים
החינוכיים האלה דרך הגרעינים העירוניים האלו.

היו"ר דוד ביטן:

יש גרעינים עירוניים.

דב חנין (הרשימה המשותפת):

של הבית היהודי, בוודאי.

גאל גרינוולד:

יש גרעינים עירוניים בכל הארץ.

רועי פולקמן (כולנו):

כשהכול יהיה סגור בשבת יהיה יותר זמן להשתתף בגרעינים התורניים. גם
בתל-אביב, כשהכול יהיה סגור בשבת בתל-אביב - - -

היו"ר דוד ביטן:

ומה עם "הנוער העובד" - - -

אלעזר שטרן (יש עתיד):

נגיד להנהלת הקואליציה - - -

רועי פולקמן (כולנו):

לא, דיברנו על זה קודם בינינו.

היו"ר דוד ביטן:

לא, ברצינות, יש בראשון גרעין של "הנוער העובד"?

דב חנין (הרשימה המשותפת):

מה פתאום?

גאל גרינוולד:

יש גרעינים עירוניים מכל המגוון הציבורי במדינת ישראל.

היו"ר דוד ביטן:

הוא אמר את זה, בכל המגזרים.

גאל גרינוולד:

אני חוזר ואומר, אלעזר: מכל המגוון הציבורי במדינת ישראל.

היו"ר דוד ביטן:

מי עוד רוצה לדבר?

אלעזר שטרן (יש עתיד):

שנייה רגע.

היו"ר דוד ביטן:

אתה כבר דיברת עשר דקות, רבע שעה, מספיק.

אלעזר שטרן (יש עתיד):

אבל לא אמרתי אף מילה לא נכונה, גם כשלא האמנת לה.

היו"ר דוד ביטן:

לא, מה עוד? יש לך עוד איזה סעיף חדש? אל תדבר כללי. נתתי לך אפשרות לדבר
סעיף סעיף.

אלעזר שטרן (יש עתיד):

זה כללי מה שדיברתי?

היו"ר דוד ביטן:

לא, עד עכשיו בסדר. יש לך עוד סעיף?

אלעזר שטרן (יש עתיד):

לא, אני בטוח שהבנת, אני סומך עליך. תודה.

היו"ר דוד ביטן:

מי עוד רוצה לדבר על נושא חדש?

דב חנין (הרשימה המשותפת):

אני ביקשתי, נרשמתי.

היו"ר דוד ביטן:

רגע, איפה גרמן? היא לא פה.

דב חנין (הרשימה המשותפת):

אני מעריך את ההתעקשות שלך לשמור אותי לסוף. לא, אני מעריך את זה. קודם
כול, אתה שומר על מסורת.

היו"ר דוד ביטן:

לא, אגיד לך: מבחינת הדמוקרטיה של הרשימה המשותפת, זה טוב לטעון לדמוקרטיה.

דב חנין (הרשימה המשותפת):

אתה שומר על מסורת עקבית.

היו"ר דוד ביטן:

אתה טוען לדמוקרטיה.

דב חנין (הרשימה המשותפת):

ואתה שומר על מסורת עקבית.

היו"ר דוד ביטן:

בכל העולם הערבי, כל פעם שעלה האסלאם, הפסיקו את הבחירות, אין בחירות יותר.

דב חנין (הרשימה המשותפת):

ואתה אומר את זה כמייצג של האסלאם או מה?

היו"ר דוד ביטן:

מה?

דב חנין (הרשימה המשותפת):

אתה מייצג פה את האסלאם?

היו"ר דוד ביטן:

אתה לא במפלגה ש - - -

דב חנין (הרשימה המשותפת):

אתה במפלגה ש - - -

רוברט אילטוב (ישראל ביתנו):

לא, הוא המפלגה הקומוניסטית.

היו"ר דוד ביטן:

איזה מפלגה אתה?

דב חנין (הרשימה המשותפת):

אה, איזה מפלגה - - -

היו"ר דוד ביטן:

המפלגה הקומוניסטית, כשהיא עלתה, היו בחירות? במפלגה הקומוניסטית היו
בחירות? באידאולוגיה שלה אין בחירות. אל תיקח אותי כל כך קשה.

דב חנין (הרשימה המשותפת):

אני לוקח אותך קשה מאוד, קודם כול כי אתה שם אותי באופן עקבי בסוף הרשימה.

היו"ר דוד ביטן:

לא לא לא.

דב חנין (הרשימה המשותפת):

אבל אני מעריך את זה - - -

היו"ר דוד ביטן:

אני רוצה – דב חנין.

דב חנין (הרשימה המשותפת):

תודה לך, אדוני היושב-ראש.

היו"ר דוד ביטן:

בבקשה.

דב חנין (הרשימה המשותפת):

אני מאוד מצטער על הצורה של הדיון הזה, ואני גם מצטער שנתת לי את רשות
הדיבור בסוף.

היו"ר דוד ביטן:

למה בסוף? יש עוד אנשים.

דב חנין (הרשימה המשותפת):

מאה אחוז.

היו"ר דוד ביטן:

סמוטריץ עוד לא דיבר.

דב חנין (הרשימה המשותפת):

סמוטריץ דיבר שלוש פעמים.

היו"ר דוד ביטן:

לא, לא דיבר, הוא רק ענה.

איילת נחמיאס ורבין (המחנה הציוני):

גם חברי ועדת הכנסת, אגב, לא דיברו.

היו"ר דוד ביטן:

חברי ועדת הכנסת עוד לא דיברו. נתתי לך באמצע. אז תפסיק לקטר.

דב חנין (הרשימה המשותפת):

אני מצטער שנתת לי לדבר באמצע, כי אני רוצה להעיר על המתכונת של הדיון הזה,
שאני רואה בה טעם מאוד רציני לפגם.

היו"ר דוד ביטן:

אוקיי. מה הפגם? בוא נלמד לפעמים הבאות.

דב חנין (הרשימה המשותפת):

אגיד לך, אדוני היושב-ראש.

היו"ר דוד ביטן:

אני לא צריך לשמוע קודם כול את הנושאים החדשים?

דב חנין (הרשימה המשותפת):

מאה אחוז.

היו"ר דוד ביטן:

נו, אז מה אתה רוצה?

דב חנין (הרשימה המשותפת):

על זה אני רוצה לדבר, אני רוצה להסביר את הבעיה. אנחנו נמצאים במצב, ופה
נמצא אתנו הייעוץ המשפטי של הוועדה ואתה יכול לשמוע ממנו, שבפני ועדת החוקה
נמצאים היום כמה נוסחים שונים, וגם לנו, המשתתפים בדיון של הוועדה, עדיין
לא ברור מהם באמת הנושאים שהולכים לידון - - -

היו"ר דוד ביטן:

הנה, יש לך נוסח סופי להיום.

דב חנין (הרשימה המשותפת):

לא, אין נוסח סופי להיום.

היו"ר דוד ביטן:

מה זה לא? יש.

דב חנין (הרשימה המשותפת):

לא.

איילת נחמיאס ורבין (המחנה הציוני):

בעצמך אמרת שאתה הולך לשבת על תיקון לנוסח.

היו"ר דוד ביטן:

לא, אני רוצה בהחלטה עצמה אולי לעשות מספר תיקונים מראש.

איילת נחמיאס ורבין (המחנה הציוני):

אז אין נוסח סופי.

דב חנין (הרשימה המשותפת):

אני אומר לך, אדוני היושב-ראש: אנחנו עדיין לא יודעים איזה נוסח עומד
לדיון, מהו הנוסח - - -

היו"ר דוד ביטן:

יש לך מה שקיבלת היום, זה הנוסח, ריבונו של עולם.

דב חנין (הרשימה המשותפת):

לא לא לא.

ניסן סלומינסקי (יו"ר ועדת החוקה, חוק ומשפט):

תשבח שהוועדה שומעת, ערה ומתפתחת. זה הרי התפקיד של הוועדה.

דב חנין (הרשימה המשותפת):

לא לא לא.

איילת נחמיאס ורבין (המחנה הציוני):

זה רק בכיוון אחד, ניסן, זו הבעיה.

ניסן סלומינסקי (יו"ר ועדת החוקה, חוק ומשפט):

לא, הנושא של הפירוט זה לא בכיוון אחד.

דב חנין (הרשימה המשותפת):

אין בפני ועדת החוקה עדיין נוסח מטעם הוועדה.

היו"ר דוד ביטן:

זה האחרון.

דב חנין (הרשימה המשותפת):

לא, אין נוסח מטעם הוועדה.

היו"ר דוד ביטן:

סלח לי, יש נוסח או אין נוסח?

דב חנין (הרשימה המשותפת):

אין נוסח מטעם הוועדה.

מיכל רוזין (מרצ):

אין מטעם הוועדה.

היו"ר דוד ביטן:

רגע, יש יועץ משפטי.

דב חנין (הרשימה המשותפת):

אין נוסח מטעם הוועדה.

היו"ר דוד ביטן:

אבל מה זה מטעם הוועדה?

ניסן סלומינסקי (יו"ר ועדת החוקה, חוק ומשפט):

יש.

היו"ר דוד ביטן:

יש?

ניסן סלומינסקי (יו"ר ועדת החוקה, חוק ומשפט):

יש.

דב חנין (הרשימה המשותפת):

איזה? הוא לא הוצג בפנינו.

ניסן סלומינסקי (יו"ר ועדת החוקה, חוק ומשפט):

הוא הוצג בפניכם.

היו"ר דוד ביטן:

מה זה לא הוצג? הנה האחרון.

דב חנין (הרשימה המשותפת):

מה זה האחרון?

ניסן סלומינסקי (יו"ר ועדת החוקה, חוק ומשפט):

לא מבין, כל הדיון שעכשיו היה על הקרקעות והכול, במה דנת עכשיו?

היו"ר דוד ביטן:

על מה הגישו נושא חדש? על האוויר?

ניסן סלומינסקי (יו"ר ועדת החוקה, חוק ומשפט):

על מה דנת עכשיו? לא על הנוסח שהוצג בפניך? אז על מה דנתם עם הקרקעות
והכספים וחובת המכרזים והכול? זה שני הסעיפים שהכנסנו או היינו ערים לבקשה
של האופוזיציה.

היו"ר דוד ביטן:

לא, אתה טועה הפעם, דב. תתייחס לנושא אחר, יותר טוב.

דב חנין (הרשימה המשותפת):

לא, אתייחס בכל זאת למה שאני רוצה, כי אני חושב - - -

היו"ר דוד ביטן:

בסדר, אתה יכול, אבל - - - שאתה טועה.

דב חנין (הרשימה המשותפת):

הנוסח שנמצא בפני הוועדה איננו נוסח מטעם הוועדה לקראת הכנה לקריאה שנייה
ושלישית, כמו שמקובל בוועדה של הכנסת שדנה לקראת קריאת שנייה ושלישית.

היו"ר דוד ביטן:

כבוד היושב-ראש, הנוסח שהגשתם היום, זה גם נוסח שלכם, גם של הוועדה?

דב חנין (הרשימה המשותפת):

זה נוסח שכתוב עליו מטעם הנהלת הקואליציה.

היו"ר דוד ביטן:

הוועדה אימצה את הנוסח של הקואליציה, זה הכול.

דב חנין (הרשימה המשותפת):

לא, הוועדה לא אימצה עוד שום דבר.

ניסן סלומינסקי (יו"ר ועדת החוקה, חוק ומשפט):

לאור ההתפתחות - - -

היו"ר דוד ביטן:

לא הוועדה בהחלטה, הנוסח שהונח מטעם יושב-ראש הוועדה גם כן.

ניסן סלומינסקי (יו"ר ועדת החוקה, חוק ומשפט):

דוד, אני אומר יותר מזה: לאור ההתפתחות והדיונים בוועדה, ושמעתי שרוצים
שנכניס במפורש את חובת המכרזים - - -

היו"ר דוד ביטן:

מה, מה שהם כתבו? אז מה אם הם כתבו?

ניסן סלומינסקי (יו"ר ועדת החוקה, חוק ומשפט):

דוד, אני אומר עוד פעם: לאור זה ששמעתי שרוצים שנכניס במפורש, לא רק להודיע
לפרוטוקול, את חובת המכרזים וחופש המידע, אז הכנסנו את זה במפורש. זה מה
שדובר בוועדה וזה מה שהבנו והכנסנו את זה גם.

היו"ר דוד ביטן:

אתם לא יכולים לבטל את ההסתדרות הציונית בחוק. אם זה בהסכמה, אין בעיה.

ניסן סלומינסקי (יו"ר ועדת החוקה, חוק ומשפט):

אף אחד לא רוצה לבטל, זה בסדר.

היו"ר דוד ביטן:

אתה רואה? רק בלבלת לי את המוח, נשפכו המים. סמוטריץ, אתה רק בלגן עושה. יש
החלטת קואליציה שכל פעם שהצבעת נגד, נצביע חמש פעמים נגדך.

בצלאל סמוטריץ (הבית היהודי):

אף פעם לא הצבעתי נגד.

היו"ר דוד ביטן:

או נמנעת או לא השתתפת.

בצלאל סמוטריץ (הבית היהודי):

גם אף פעם לא נמנעתי.

דב חנין (הרשימה המשותפת):

אדוני היושב-ראש, אני יכול להמשיך? אני יכול לדבר?

היו"ר דוד ביטן:

כן.

דב חנין (הרשימה המשותפת):

תודה. בנוסף לבעיה שהפנית אליה, אדוני היושב-ראש, ישנה בעיה נוספת שהיא
בעיה מאוד מהותית בהצעת החוק. הצעת החוק הזו בעצם משלבת בין שני דברים
שהשילוב ביניהם הוא בלתי אפשרי. מצד אחד, וזה אחד השינויים הגדולים שיש
בהצעת החוק, שאם אתה מתייחס אליה כהצעת חוק מטעם הוועדה, אני לא רואה אותה
כך - - -

היו"ר דוד ביטן:

לא אני. הוא אומר: אימצתי את הנוסח והצגתי לכם.

דב חנין (הרשימה המשותפת):

בסדר בסדר. אדוני היושב-ראש, הצעת החוק הזו עושה שני דברים שאי –אפשר לשלב
ביניהם. מצד אחד, היא מבצעת הליך של אצילת סמכויות – אדוני.

היו"ר דוד ביטן:

כן כן, אני שומע.

דב חנין (הרשימה המשותפת):

היא מאפשרת מהלך של אצילת סמכויות - - -

היו"ר דוד ביטן:

דבר, אני שומע אותך.

דב חנין (הרשימה המשותפת):

היא מאפשרת – אני פשוט רוצה לאפשר לתקן את הנזקים הסביבתיים של החטיבה
להתיישבות.

היו"ר דוד ביטן:

זה לא בסדר. הם עושים עבודה. אתה יכול להתווכח על העבודה - - -

דב חנין (הרשימה המשותפת):

שלא תתקלקל לך המערכת האלקטרונית.

היו"ר דוד ביטן:

לא, אל תדאג. אה, זה נכון.

ניסן סלומינסקי (יו"ר ועדת החוקה, חוק ומשפט):

אז נפנה לחטיבה שתטפל בזה.

היו"ר דוד ביטן:

אגב, יש תיקון לחוק שאפשר לחייב אותי בקנס. שפכתי מים והתקלקל המחשב. לא,
ארבל?

ארבל אסטרחן:

טוב שהורדת את הסכום.

היו"ר דוד ביטן:

טוב שהורדתי את זה ל-5,000 שקל.

דב חנין (הרשימה המשותפת):

בהמלצת האופוזיציה.

היו"ר דוד ביטן:

אבל זה בתום לב היה. בעצם נחייב את סמוטריץ על זה שהוא בלבל לי את המוח, זה
גם היה יכול להיות. כן.

דב חנין (הרשימה המשותפת):

יש פה מהלך שאי-אפשר לעשות אותו. מצד אחד מאפשרים אצילת סמכויות של הממשלה.
וזה, אגב, דבר שלא היה בהצעת החוק בעת שהיא עברה קריאה ראשונה. אצילת
הסמכויות של הממשלה זה לא דבר שהיה קיים בהצעת החוק כשהיא עברה קריאה
ראשונה.

היו"ר דוד ביטן:

זה הנזק שעשיתם בזה שעצרתם. אז הם ישבו ותיקנו אותו.

דב חנין (הרשימה המשותפת):

לא, לא עשינו כלום.

היו"ר דוד ביטן:

לפעמים האופוזיציה עושה נזק.

דב חנין (הרשימה המשותפת):

סמוטריץ, סמוך עליו, הוא יודע לעשות שיעורי בית גם בלי שהאופוזיציה עוזרת
לו. הוא, אדוני, הפך את הצעת החוק הזו מהצעת חוק דקלרטיבית, בקריאה הראשונה
המשמעות שלה הייתה מאוד מאוד כללית וכוללנית, להצעת חוק עם שיניים
אופרטיביות.

היו"ר דוד ביטן:

אתם רוצים לחזור לנוסח הראשוני? לא טוב לכם?

דב חנין (הרשימה המשותפת):

זו הדרישה.

היו"ר דוד ביטן:

זה שהתנגדתם.

דב חנין (הרשימה המשותפת):

לא, התנגדנו גם לנוסח הראשוני. אבל כשעל הנוסח הראשוני הזה מוסיפים, משלבים
קומות שלמות של הוראות אופרטיביות, כמו שיש בהצעת החוק הזו, זו הצעת חוק
אחרת. ולכן מבחינה מהותית זה נושא חדש.

אני רוצה לומר לך, אדוני היושב-ראש, שמה שעושים פה בהצעת החוק זו באמת
תוצאה בלתי אפשרית. מצד אחד אוצלים סמכויות על הגוף הזה שנקרא החטיבה
להתיישבות, מצד שני ההחלה של הנורמות עליו היא החלה מאוד מאוד חלקית.

כמו שאמר פה בצורה מאוד ישרה חבר הכנסת סמוטריץ, עיקר הפעילות, לטעמו, של
החטיבה להתיישבות, נותרת למשל מחוץ בכלל לתחום הביקורת, מכיוון שזה דבר
רגיש ויש לזה השלכות מדיניות.

היו"ר דוד ביטן:

רק בתחום אחד. נו, מה אתה רוצה?

דב חנין (הרשימה המשותפת):

בסדר, הוא אומר אבל שזה עיקר הפעילות.

היו"ר דוד ביטן:

יש דברים כאלה בכל מדינה מתוקנת.

ניסן סלומינסקי (יו"ר ועדת החוקה, חוק ומשפט):

- - - זה הממשלה, זה לא החטיבה.

דב חנין (הרשימה המשותפת):

זה עיקר הפעילות.

היו"ר דוד ביטן:

מה העיקר? העיקר זה הביקורת או העיקר זה הפעילות? הפך להיות פה שהביקורת זה
העיקר במדינה הזאת.

דב חנין (הרשימה המשותפת):

העיקר זה חוסר השקיפות.

היו"ר דוד ביטן:

יש גם דברים שצריך – אולי נעשה ביקורת על המוסד? נראה, נעשה, תהיה שקיפות
על הפעילות של המוסד. יש דברים שלא נתונים לביקורת, אין מה לעשות.

ניסן סלומינסקי (יו"ר ועדת החוקה, חוק ומשפט):

עכשיו על השב"כ בוא נעשה - - -

מיכל רוזין (מרצ):

זו הדרישה שלכם עכשיו, לא? זו לא הדרישה שלכם?

דב חנין (הרשימה המשותפת):

זו הגישה של הבית היהודי. הבית היהודי מתייחסים באמת לדבר הזה, לגוף הזה
שנקרא החטיבה להתיישבות, שהוא צינור שלהם להעברת כספים לגרעינים שלהם
ברמת-אביב ובמקומות אחרים, כאילו שזה תחום דומה למוסד. עם כל הכבוד, זה לא
דומה למוסד. יש הצדקות לאי שקיפות במוסד שאין אותן על הבית היהודי עדיין.
ואני אומר לך, אדוני, בצדק נתת את הדוגמה הזו, יש הבחנה בין המוסד לבין
החטיבה להתיישבות.

היו"ר דוד ביטן:

אמרתי: לא כל דבר צריך להיעשות - - - יש דברים שלא מעמידים - - -

דב חנין (הרשימה המשותפת):

מאה אחוז. אבל כשאנחנו מדברים על שימוש בכספי ציבור למטרות פוליטיות, שזו
החטיבה להתיישבות, וכמו שאמרת, זה לא רק התיישבות, כל העולם מתמלא בחטיבה
להתיישבות, אז אי-אפשר לעשות את המהלך הזה שבו מצד אחד מאפשרים אצילת
סמכויות של המדינה, של הממשלה, ומצד שני לא מאפשרים שקיפות ולא מאפשרים
ביקורת בהיקפים הנדרשים. השקיפות והביקורת אינם מקבילים לסמכויות שהחטיבה
להתיישבות מקבלת, זה הכשל הגדול שיש כאן. מצד אחד אצילת סמכויות בלי
גבולות, מצד שני שקיפות וביקורת מאוד מאוד מצומצמים.

ולכן, אדוני היושב-ראש, הנוסח שבעצם נמצא כאן מטעם הנהלת הקואליציה, הוא לא
רק סופר נושא חדש, גם חוק חדש, אלא ברמה המהותית, עזוב נוסח חדש, הוא עושה
פה דברים בלתי סבירים.

היו"ר דוד ביטן:

הבנתי. אבל אמרתי בהתחלה שאנחנו על מדרון חלקלק. אם לא נאפשר לוועדות לעשות
תיקונים וכל דבר יהיה נושא חדש, אנחנו פוגעים בעצמנו.

ממיכל רוזין (מרצ):

זה ממש לא כל דבר.

היו"ר דוד ביטן:

ולכן המדרון החלקלק הזה, אסור לנו להיכנס אליו. רוצים לעשות תיקונים? אני
בעד לעשות תיקונים. בלי להיכנס למדרון חלקלק, שהוא מסוכן מאוד מבחינת הליכי
החקיקה.

רוברט אילטוב (ישראל ביתנו):

יש לך הערכת זמן להצבעה?

איילת נחמיאס ורבין (המחנה הציוני):

אבל אתה הזכרת בעצמך - - -

היו"ר דוד ביטן:

אמרתי שיש דברים שצריך אולי לתקן.

איילת נחמיאס ורבין (המחנה הציוני):

- - - להביא את זה ככה.

היו"ר דוד ביטן:

אבל להגיד שכל פיפס - - -

מיכל רוזין (מרצ):

זה לא פיפס. זה לקריאה שנייה ושלישית. זה לא פיפס, זה שינוי החוק.

היו"ר דוד ביטן:

וצריך לחזור לוועדת שרים, אנחנו פה על מדרון מאוד מסוכן. פעם זה לטובתנו,
פעם זה לרעתנו. תיקחו את זה בחשבון. אחרת כל דבר יגידו לי - - -

רוברט אילטוב (ישראל ביתנו):

יש לך הערכת זמן להצבעה?

היו"ר דוד ביטן:

טוב, זהו, סיימנו. הצבעה בשאלה הזאת תהיה ב-13:20.

ניסן סלומינסקי (יו"ר ועדת החוקה, חוק ומשפט):

אני מציע ב-13:00.

היו"ר דוד ביטן:

ב-13:00?

ניסן סלומינסקי (יו"ר ועדת החוקה, חוק ומשפט):

ב-13:00, כן.

היו"ר דוד ביטן:

הצבעה ב-13:00.

איילת נחמיאס ורבין (המחנה הציוני):

לא, היושב-ראש, סליחה, יש פה עוד מחויבויות, עם כל הכבוד.

היו"ר דוד ביטן:

הצבעה ב-13:00.

איילת נחמיאס ורבין (המחנה הציוני):

אמרת 13:20, אמרת שעה.

היו"ר דוד ביטן:

13:20, בסדר.

רועי פולקמן (כולנו):

דוד, לא, יש הנהלת קואליציה ב-13:00.

ניסן סלומינסקי (יו"ר ועדת החוקה, חוק ומשפט):

- - -

היו"ר דוד ביטן:

אז ב-13:00.

איילת נחמיאס ורבין (המחנה הציוני):

סליחה, יש פה עוד אנשים.

היו"ר דוד ביטן:

אמרתי, אני יכול לשנות.

איילת נחמיאס ורבין (המחנה הציוני):

אבל אתה קבעת - - - התחרטת.

היו"ר דוד ביטן:

אני רוצה להמשיך את סדר-היום.

איילת נחמיאס ורבין (המחנה הציוני):

סליחה, אמרת שעה - - -

היו"ר דוד ביטן:

אז אמרתי, אז נתתי 40 דקות. מה הבעיה?

ניסן סלומינסקי (יו"ר ועדת החוקה, חוק ומשפט):

אבל הוא אמר ב-13:00. מה זה, כשגגה יוצאת מפי השליח?

היו"ר דוד ביטן:

לא, אבל אני צריך זמן גם לשבת. מתי אשב?

איילת נחמיאס ורבין (המחנה הציוני):

סליחה, גם אנחנו צריכים את הזמן, אדוני.

היו"ר דוד ביטן:

אז תדחו את הנהלת הקואליציה.

איילת נחמיאס ורבין (המחנה הציוני):

סליחה, עם כל הכבוד, אתם אורחים בוועדת הכנסת.

בצלאל סמוטריץ (הבית היהודי):

- - - לחזור חזרה להצביע בכספים.

מיכל רוזין (מרצ):

בסדר, כולנו פה, יש לנו עוד ועדות והצבעות.

היו"ר דוד ביטן:

מתי אשב על זה? אני צריך זמן לשבת. 13:20.

איילת נחמיאס ורבין (המחנה הציוני):

תודה רבה.

היו"ר דוד ביטן:

לא, בגלל שאני צריך גם לשבת על זה.

ניסן סלומינסקי (יו"ר ועדת החוקה, חוק ומשפט):

רגע, יש לך עוד נושאים?

היו"ר דוד ביטן:

יש לי, כן. אז מתי אשב על זה?

דיווח שרים לוועדות לפי סעיף 123(ז) לתקנון הכנסת

היו"ר דוד ביטן:

טוב, בואו נמשיך. דיווח שרים לוועדות לפי סעיף 23 - - -

רועי פולקמן (כולנו):

דוד, אתה יכול לחזור לסעיף א'. בוא נגמור עם החוקים.

היו"ר דוד ביטן:

אבל אני צריך את החבר'ה. איפה החבר'ה? בינתיים תגייסו לי את האנשים. איפה
עליזה?

רועי פולקמן (כולנו):

נדאג לזה.

רוברט אילטוב (ישראל ביתנו):

רגע, אתה מסיים את הישיבה או שאתה - - -

היו"ר דוד ביטן:

לא, אני ממשיך בסדר-יום.

רוברט אילטוב (ישראל ביתנו):

אז בוא נמשיך.

היו"ר דוד ביטן:

אז הנה, אני ממשיך. סעיף ד' עכשיו. רבותי, תקשיבו רגע. רגע, אתם הולכים או
מה? יש לנו הרי חובת דיווח של השרים לוועדות. מכיוון שקצת התבלגן העסק עם
כל ההעברות של הממשלה, העבירו נושאים ממשרד למשרד, אנחנו מעדכנים את הרשימה
לפי הוועדות. אז בוא נתחיל. אתם אתי רגע?

ראש הממשלה זה ועדת החוץ והביטחון; שר הביטחון – ועדת החוץ והביטחון. למי
שיש הערה, שיעצור אותי בקריאה. שר החוץ – ועדת החוץ והביטחון; השר לנושאים
אסטרטגיים והסברה – ועדת החוץ והביטחון; שר המודיעין – ועדת החוץ והביטחון;
השר לשיתוף פעולה אזורי – ועדת החוץ והביטחון.

ארבל אסטרחן:

תגיד את כל השרים עכשיו מ-7 עד 12.

היו"ר דוד ביטן:

מ-12-7: שר התחבורה והבטיחות בדרכים – ועדת הכלכלה; שר התיירות – ועדת
הכלכלה; שר הבינוי והשיכון – ועדת הכלכלה; שר לפיתוח הפריפריה, הנגב והגליל
– ועדת הכלכלה; שר התקשורת – ועדת הכלכלה; שר התשתיות הלאומיות, האנרגיה
והמים – ועדת הכלכלה; שר החקלאות ופיתוח הכפר – ועדת הכלכלה פלוס ועדת
החינוך, התרבות והספורט בענייני צער בעלי חיים; שר הכלכלה והתעשייה – ועדת
הכלכלה פלוס ועדת העבודה, הרווחה והבריאות; שר החינוך – ועדת החינוך,
התרבות והספורט; שר התרבות והספורט – ועדת החינוך, התרבות והספורט; שר
לירושלים ומורשת – כנ"ל; שר הבריאות – ועדת העבודה, הרווחה והבריאות; שר
לשוויון חברתי – כנ"ל; שר הרווחה והשירותים החברתיים – כנ"ל; שר האוצר –
ועדת הכספים וועדת הפנים והגנת הסביבה בענייני תכנון ובנייה.

ארבל אסטרחן:

והעבירו בכנסת הזאת - - -

היו"ר דוד ביטן:

שהעברנו – ברור, אמרתי את זה בהתחלה.

שר הפנים – ועדת הפנים והגנת הסביבה; שר לביטחון הפנים – ועדת הפנים והגנת
הסביבה; שר להגנת הסביבה – ועדת הפנים והגנת הסביבה; שר לשירותי דת – ועדת
הפנים והגנת הסביבה; שר המשפטים – ועדת החוקה, חוק ומשפט; שר העלייה
והקליטה – ועדת העלייה, הקליטה והתפוצות; שר התפוצות – ועדת העלייה, הקליטה
והתפוצות; שר המדע, הטכנולוגיה והחלל – ועדת המדע והטכנולוגיה. מי בעד?

הצבעה

בעד סעיף ד' לסדר-היום – פה אחד.

סעיף ד' אושר.

היו"ר דוד ביטן:

פה אחד. שלוש.

א.1. הצעת חוק הפיקוח על שירותים פיננסיים (שירותים פיננסיים חוץ-מוסדיים),
התשע"ו-2015

היו"ר דוד ביטן:

הצעת חוק הפיקוח על שירותים פיננסיים. אנחנו מציעים להעביר את זה לוועדת –
איך קוראים לזה? לא הרפורמות.

ארבל אסטרחן:

עכשיו השאלה איך היא תיקרא.

היו"ר דוד ביטן:

לשנות בבקשה את השם. בוא נשנה את השם. עכשיו בוא נתקן. הנושא של חוק
ההסדרים כבר תיקנו.

ארבל אסטרחן:

עכשיו היא נקראת: הוועדה להתחדשות עירונית וסעיפים מחוק ההסדרים – אז חוק
ההסדרים נגמר, עכשיו נשאר התחדשות עירונית. אבל עבר אליה תיקון מהמליאה
שבוע שעבר. יש בוועדה הזאת - - -

רוברט אילטוב (ישראל ביתנו):

אל תתחיל עכשיו - - -

היו"ר דוד ביטן:

תגיד לו תודה וזהו.

רועי פולקמן (כולנו):

בסדר, דוד, אם צריך גם בצלאל יבוא.

אתי בן יוסף:

לשנות את השם.

ארבל אסטרחן:

- - - את הוועדה של חבר הכנסת כהן.

היו"ר דוד ביטן:

בוא נשנה קודם כול את השם. צריך לעשות שתי הצבעות?

ארבל אסטרחן:

כן.

היו"ר דוד ביטן:

אז אנחנו משנים את השם.

רועי פולקמן (כולנו):

הוועדה לפיננסים והתחדשות עירונית. או התחדשות עירונית פיננסית.

ארבל אסטרחן:

עבר חוק התכנון והבנייה השבוע.

רועי פולקמן (כולנו):

נכון. נו, אז לבנייה פיננסית.

היו"ר דוד ביטן:

חייבים לתקן את השם. אוקיי, היועצת המשפטית תעשה תיקון של השם ונתקן ונוסיף
גם את החוק הזה וגם את החוקים אחרים, ונבטל את מה שהיא סיימה את העבודה.

רועי פולקמן (כולנו):

בסדר גמור.

היו"ר דוד ביטן:

אוקיי, מי בעד להעביר את זה לוועדה של אלי כהן?

קריאה:

תצביע.

היו"ר דוד ביטן:

אני מצביע. אה, פה.

קריאה:

תצביע במחשב, רועי.

רועי פולקמן (כולנו):

הנה, גם בצלאל אתנו.

אתי בן יוסף:

רועי, תצביע במחשב.

רועי פולקמן (כולנו):

אני לא יכול להצביע. לא, תצביעו ידנית, כי גם בצלאל לא מחובר.

היו"ר דוד ביטן:

זה לא עובד.

בצלאל סמוטריץ (הבית היהודי):

ידנית, נו.

היו"ר דוד ביטן:

טוב, בוא. זה לא עובד גם. מי בעד?

הצבעה

בעד העברת הצעת החוק לוועדה בראשות חבר הכנסת אלי כהן – פה אחד.

העברת הצעת החוק לוועדה אושרה.

היו"ר דוד ביטן:

מי נגד? אין נגד.

קריאה:

גם רוברט הרים את היד.

הצעה לסדר-היום בנושא: "הכרזת ההסתדרות על סכסוך עבודה במגזר הציבורי", של
חברי הכנסת יוסי יונה, סופה לנדבר ודב חנין

היו"ר דוד ביטן:

הצעה לסדר-היום בנושא: הכרזת ההסתדרות על סכסוך עבודה במגזר הציבורי, של
חברי הכנסת יוסי יונה, סופה לנדבר ודב חנין. לאיזה ועדה? אתם לא כותבים
לנו. לאיזה ועדה רוצים להעביר את זה?

קריאה:

- - -

היו"ר דוד ביטן:

לא, לא הצבענו.

אתי בן יוסף:

לא, זה השני.

רוברט אילטוב (ישראל ביתנו):

איזה חוק?

היו"ר דוד ביטן:

השני: ועדת הכלכלה, ועדת הכספים או ועדת העבודה.

אתי בן יוסף:

זו הצעה לסדר-יום.

היו"ר דוד ביטן:

נראה לי ועדת העבודה, לא?

אתי בן יוסף:

כן כן.

היו"ר דוד ביטן:

הכי מתאים ועדת העבודה, הרווחה והבריאות. מי בעד? נו, אתם מצביעים או לא?
מה, אני מצביע לבד?

הצבעה

בעד ההצעה להעביר את ההצעה לסדר-היום לוועדת העבודה, הרווחה והבריאות – פה
אחד.

ההצעה אושרה.

היו"ר דוד ביטן:

טוב.

זהו, נכון? נשאר לנו רק דבר אחד, זה הנושא של החטיבה להתיישבות.

אתי בן יוסף:

אז אוציא הודעה – ב-13:20?

היו"ר דוד ביטן:

ב-13:20 הצבעה.

רועי פולקמן (כולנו):

זהו?

היו"ר דוד ביטן:

אבקש מרויטל סויד שתשב אתנו גם כן בעניין הזה. את מסכימה?

רויטל סויד (המחנה הציוני):

לצערי הרב, אני לא יכולה.

ארבל אסטרחן:

תגיד שאתה נועל את הישיבה.

היו"ר דוד ביטן:

אני לא נועל, עוד שעה הצבעה.

ארבל אסטרחן:

אה, אז אתה עושה הפסקה.

אתי בן יוסף:

הפסקה.

(הישיבה נפסקה בשעה 12:28 ונתחדשה בשעה 13:37.)

בקשת יו"ר ועדת החוקה, חוק ומשפט להקדמת הדיון בהצעת חוק מעמדן של ההסתדרות
הציונית העולמית ושל הסוכנות היהודית לארץ ישראל (תיקון מס' 2) (מעמד
החטיבה להתיישבות), התשע"ו-2015

היו"ר דוד ביטן:

רבותי, אני רוצה להמשיך את הישיבה. למה נרשמתם לדיון? אין דיון. אני מוריד
את הסעיף בסדר-היום. מה שהורדתי בהתחלה, לגבי פטור מחובת הנחה, אני מוריד
את זה מסדר-היום.

קריאה:

מה זה מוריד?

היו"ר דוד ביטן:

מוריד את הפטור מחובת הנחה.

ניסן סלומינסקי (יו"ר ועדת החוקה, חוק ומשפט):

אתה מוריד את זה?

היו"ר דוד ביטן:

מוריד. אין צורך, היום לא יסיימו את הדיון בחוק.

איילת נחמיאס ורבין (המחנה הציוני):

ניסן, אתה לא באמת מופתע.

היו"ר דוד ביטן:

לא, אם היום אתם מעלים את זה בהודעה, לא צריכים פטור בכלל. ותמיד אני יכול
מחר.

יואב בן צור (ש"ס):

ליום רביעי לא צריכים פטור.

היו"ר דוד ביטן:

טוב, רבותי, אני רוצה להקריא לכם את הצעת ההחלטה.

ניסן סלומינסקי (יו"ר ועדת החוקה, חוק ומשפט):

דוד, אני צריך, אם ביום רביעי תהיה הצבעה, אז צריכים פטור. ביום שלישי
אגמור את ההצבעה.

היו"ר דוד ביטן:

אבל הנה, מועלם אמרה לי שאני יכול להוריד. שיגעתם אותי.

ארבל אסטרחן:

שלישי לרביעי - - -

היו"ר דוד ביטן:

אם אני מגיש את זה היום, אז אין בעיה, נכון?

ניסן סלומינסקי (יו"ר ועדת החוקה, חוק ומשפט):

לא, לא אגמור - - -

קריאה:

אם אתה מגיש את זה ביום שלישי גם אין בעיה.

היו"ר דוד ביטן:

גם יום שלישי אין בעיה , ליום רביעי. יום אחד אתה צריך. אין לך בעיה, מה
אתה רוצה?

ניסן סלומינסקי (יו"ר ועדת החוקה, חוק ומשפט):

אם אני גומר ביום שלישי עד - - -

היו"ר דוד ביטן:

אז אתה מניח, אז ביום רביעי אתה יכול.

ארבל אסטרחן:

אם אתה מניח בשלישי, אפשר ברביעי להגיש.

היו"ר דוד ביטן:

לא חייבים בכל דבר פטור.

יואב בן צור (ש"ס):

ניסן, אתה לא צריך. מה, אתה ותיק, אתה לא יודע? יום אחד לפני אתה עושה את
זה. ניסן, אם לא תגמור, נכנס ועדת כנסת ביום רביעי, נעשה לך פטור.

היו"ר דוד ביטן:

טוב, אני רוצה להקריא לכם את נוסח הצעת ההחלטה.

ניסן סלומינסקי (יו"ר ועדת החוקה, חוק ומשפט):

דוד, המליאה תהיה נורא קצרה מחר, לא נספיק. כן תעלה את זה. מחר המליאה תהיה
קצרה מאוד לפי הסדר-יום.

היו"ר דוד ביטן:

אני תמיד יכול לעשות מחר. בוא תתקדם.

ניסן סלומינסקי (יו"ר ועדת החוקה, חוק ומשפט):

לא, אבל לא אגמור את ההצבעות ולא תהיה מליאה.

יואב בן צור (ש"ס):

אז תכנס ועדת כנסת מחר, מה הבעיה?

היו"ר דוד ביטן:

מחר נכנס אם צריך, מה אתה רוצה?

יואב בן צור (ש"ס):

הקואליציה החליטה שתגיש את זה ביום רביעי, נו.

היו"ר דוד ביטן:

מה הבעיה? אם צריך, אכנס מחר ישיבה. בוא, תתקדם, אולי אתה כן מסיים את זה?
עוד לא התחלת - - -

פניית יו"ר ועדת החוקה, חוק ומשפט בדבר טענת חריגה מגדר נושא הצעת חוק
מעמדן של ההסתדרות הציונית העולמית ושל הסוכנות היהודית לארץ-ישראל (תיקון
מס' 2) (מעמד החטיבה להתיישבות), התשע"ו-2015

היו"ר דוד ביטן:

טוב, רבותי, הצעת ההחלטה שלי היא כזאת, אני מקווה שתסכימו לחלקה: ועדת
הכנסת - - -

קריאה:

אני במקום יואל.

היו"ר דוד ביטן:

אמרתי לה, הודעתי. ויתרתי על הדבר הזה.

ניסן סלומינסקי (יו"ר ועדת החוקה, חוק ומשפט):

לא תהיה מליאה, דוד.

רויטל סויד (המחנה הציוני):

ניסן, אני מוחה על זה שלנו אין כזה בוועדת החוקה.

ניסן סלומינסקי (יו"ר ועדת החוקה, חוק ומשפט):

הסברתי להם כבר שזה מתוכנת מראש להצבעות.

אוסאמה סעדי (הרשימה המשותפת):

אה, כאילו אצלך לא מתוכנת.

ניסן סלומינסקי (יו"ר ועדת החוקה, חוק ומשפט):

אצלנו זה לא הולך, אצלנו - - -

רויטל סויד (המחנה הציוני):

אצלך כל הדיון מתוכנת.

אוסאמה סעדי (הרשימה המשותפת):

דמוקרטיה אצלך. שיא הדמוקרטיה אצלך.

ניסן סלומינסקי (יו"ר ועדת החוקה, חוק ומשפט):

אצלנו שיא הדמוקרטיה. איפה יש לכם כזה דיון - - -

היו"ר דוד ביטן:

אם הוא מניח מחר אין לו בעיה. אם הוא לא יספיק, אתן לו. אם הוא יגיד בבוקר,
אתן לו, אז מה הבעיה?

קריאה:

מה קרה?

היו"ר דוד ביטן:

טוב. לא צריך סתם לבקש משהו שייכנס עכשיו לוויכוח של ארבע שעות.

ארבל אסטרחן:

שלא בטוח שצריך בכלל.

היו"ר דוד ביטן:

ואולי לא צריך?

אוסאמה סעדי (הרשימה המשותפת):

אולי לא צריך, נכון.

היו"ר דוד ביטן:

אני גם ביום רביעי בבוקר יכול לתת פטור. נעשה ישיבה ב-09:00 - - -

קריאה:

נכון נכון.

היו"ר דוד ביטן:

לא יצטרכו, אני אומר לכם, ביום שלישי הוא ישים את זה.

הצעת ההחלטה שלנו: ועדת הכנסת דנה היום בטענות נושא חדש בהצעת החוק שבנדון,
הצעת חוק מעמדן של ההסתדרות הציונית העולמית ושל הסוכנות היהודית לארץ
ישראל (תיקון מס' 2) (מעמד החטיבה להתיישבות) – איפה סמוטריץ? לא בא?

קריאה:

הוא נגד.

היו"ר דוד ביטן:

הוא עושה את כל הבלגן והוא לא פה.

שולי מועלם-רפאלי (הבית היהודי):

אני פה.

מיכל רוזין (מרצ):

זה לא סמוטריץ.

ניסן סלומינסקי (יו"ר ועדת החוקה, חוק ומשפט):

בכספים יש הצבעות - - -

קריאה:

מישהו צריך לדאוג שם לשיבר.

ניסן סלומינסקי (יו"ר ועדת החוקה, חוק ומשפט):

מישהו צריך לדאוג להעביר את הכספים הרי.

היו"ר דוד ביטן:

הצעת החוק עוסקת בהסדרת מעמדה של החטיבה להתיישבות וביחסים שבין - -

קריאה:

- - -

היו"ר דוד ביטן:

לא, הנושא חדש.

ניסן סלומינסקי (יו"ר ועדת החוקה, חוק ומשפט):

רגע, את מצביעה?

היו"ר דוד ביטן:

- - ביחסים בין הממשלה והחטיבה להתיישבות, והתיקונים המוצעים אינם חורגים
מגדר נושא זה, גם אם יש בהם כדי להציע דגם שונה של יחסים. הדבר נכון הן
לגבי הטענות הנוגעות לשינוי היחסים, מיחסים של הטלת משימות ליחסים של האצלת
סמכויות, והן לגבי הטענות שעניינן שקיפות פעילותה של החטיבה, שכן כל אלו הן
במסגרת סמכותה של ועדת החוקה, חוק ומשפט לקבוע את פרטי היחסים שבין החטיבה
להתיישבות והממשלה.

לצד החלטת הוועדה, אבקש להפנות את תשומת לבכם להסכמות שגובשו עם יושב-ראש
ועדת החוקה, ולפיהן: בסעיף 6ב(א) המוצע – יוחזרו המילים שנמחקו, ולפיהן
החטיבה היא אחת מזרועות הביצוע למימוש ייעודה של ההסתדרות הציונית העולמית;
בסעיף 6ב(א) המוצע – תתווסף הקביעה ולפיה האצלת הסמכות להסתדרות הציונית
העולמית תיעשה אך ורק בהסכמתה – כי לא די בהחלטת ממשלה, צריך גם את ההסכמה
של ההסתדרות לעניין הזה, למי להפנות, איך להפנות וכל הדברים האלה.

מי בעד ההצעה כפי שהקראתי?

אלעזר שטרן (יש עתיד):

רגע, אז מה השתנה פה?

מיכל רוזין (מרצ):

מה זה אומר, שאין נושא חדש בשום דבר שהגשנו?

קריאה:

אז על מה אנחנו מצביעים עכשיו?

איילת נחמיאס ורבין (המחנה הציוני):

למה שההסתדרות תסכים?

מיכל רוזין (מרצ):

הצענו נושא חדש וגם סמוטריץ. ואני לא רואה אותו פה כדי לחזור בו מההחלטה על
נושא חדש.

קריאה:

הנה סמוטריץ.

מיכל רוזין (מרצ):

לא ראיתי אותך, אתה קטן.

היו"ר דוד ביטן:

אסביר את זה.

מיכל רוזין (מרצ):

אני קטנה, אז אתה יודע, זה אותו דבר, אני מודה.

קריאה:

באותו גובה.

מיכל רוזין (מרצ):

נכון. קיזוז.

אוסאמה סעדי (הרשימה המשותפת):

אדוני היושב-ראש, העלינו נושא חדש, צריכים להצביע קודם כול - - -

היו"ר דוד ביטן:

אני מצביע.

אוסאמה סעדי (הרשימה המשותפת):

לא על ההצעה שלך.

היו"ר דוד ביטן:

לא לא. לא הבנתם. אסביר את זה עוד הפעם.

קריאה:

בהסכמתו.

ניסן סלומינסקי (יו"ר ועדת החוקה, חוק ומשפט):

בהסכמת ההסתדרות הציונית.

היו"ר דוד ביטן:

אסביר עוד הפעם. ההצעה שלי דוחה את הטענות לנושא חדש, הסברתי גם למה.

קריאה:

דוחה?

היו"ר דוד ביטן:

דוחה. מעבר לזה, הסברתי שהגעתי לסיכום עם יושב-ראש הוועדה לגבי עניין מסוים
שהוא מאוד מאוד משמעותי וחשוב.

ניסן סלומינסקי (יו"ר ועדת החוקה, חוק ומשפט):

שעלה פה.

היו"ר דוד ביטן:

זה לא בסמכות של ועדת הכנסת, זה בסמכות ועדת החוקה, אבל התעקשתי על זה.

רויטל סויד (המחנה הציוני):

איזה נושא? של חופש המידע?

היו"ר דוד ביטן:

הנושא של העברת סמכויות, העברת נושאים לחטיבה, במיוחד בנושאים שקשורים
לאמנה, תיעשה רק בהסכמת ההנהלה הציונית. זאת אומרת, אם היא לא מסכימה,
החלטת הממשלה לא יהיה לה תוקף בעניין הזה. ולכן באותו רגע עשינו הגנה על
ההנהלה הציונית וכל החטיבות שמה מול החטיבה להתיישבות.

מרב מיכאלי (המחנה הציוני):

אבל זה לא משנה, אדוני, ההצבעה היא קודם כול האם זה נושא חדש או לא נושא
חדש?

אוסאמה סעדי (הרשימה המשותפת):

אבל זה חלק - - -

היו"ר דוד ביטן:

זה לא נושא חדש, הסברתי גם למה. יכולתי לא להגיד את זה, ואז הוא היה משנה
את זה בוועדה. אני אומר בשקיפות מלאה מה הגעתי אתו לסיכום, זה הכול.

איילת נחמיאס ורבין (המחנה הציוני):

אין בעיה. אבל בוועדת הכנסת צריך להצביע על נושא חדש. ועדת הכנסת מצביעה על
נושא חדש.

אוסאמה סעדי (הרשימה המשותפת):

אבל למה זה בוועדת הכנסת?

היו"ר דוד ביטן:

אז אני מפנה את תשומת לבכם, הפניתי. אמרתי – עוד פעם, איפה ההחלטה?

ניסן סלומינסקי (יו"ר ועדת החוקה, חוק ומשפט):

עכשיו הוא מצביע על זה. הוא רק אמר: לאור ההערות שלכם - - -

מיכל רוזין (מרצ):

אפשר לקבל את זה מודפס, שנראה את הנוסח שלך?

היו"ר דוד ביטן:

לא, לא חובה.

מיכל רוזין (מרצ):

מה לא חובה?

היו"ר דוד ביטן:

לא חובה לתת לכם את זה מודפס.

מיכל רוזין (מרצ):

אנחנו לא מצליחים להבין אבל.

היו"ר דוד ביטן:

הסברתי שאני דוחה את הטענות של נושא חדש.

רויטל סויד (המחנה הציוני):

אנחנו רוצים להצביע על זה.

היו"ר דוד ביטן:

בסדר. אז אני מסביר עוד הפעם.

אוסאמה סעדי (הרשימה המשותפת):

בלי התוספת, למה צריך תוספת?

היו"ר דוד ביטן:

התוספת רק אמרתי, מה הגעתי לסיכום.

אוסאמה סעדי (הרשימה המשותפת):

זה משהו לוועדת החוקה.

ניסן סלומינסקי (יו"ר ועדת החוקה, חוק ומשפט):

לא. אין נושאים שביקשתם שהם נושא חדש?

רויטל סויד (המחנה הציוני):

לא.

מיכל רוזין (מרצ):

לא, הוא לא קיבל, הוא דוחה.

ניסן סלומינסקי (יו"ר ועדת החוקה, חוק ומשפט):

הוא קיבל.

מיכל רוזין (מרצ):

אז תחזור, דוד, לא הבנו. תחזור על הדברים. אבל לא הבנו, אתה רואה שיש פה –
אנחנו לא עושים דווקא.

היו"ר דוד ביטן:

הנימוקים למה אני דוחה.

איילת נחמיאס ורבין (המחנה הציוני):

אני רוצה שהם יריבו על הסעיף.

היו"ר דוד ביטן:

אוקיי, בואו נצביע. אתם רוצים ככה? אין בעיה. זה לא נושא חדש, וכל הטיעונים
שנותנים בעניין הזה, אני מבקש לדחות אותם. מי בעד הצעת היושב-ראש?

אתי בן יוסף:

שיצביעו ב - - -

היו"ר דוד ביטן:

לא משנה, בוא נצביע, חבל לי על הזמן. תספרי בבקשה, תספרי.

קריאה:

שיעשו גם וגם.

קריאה:

תצביעו גם במחשב.

רויטל סויד (המחנה הציוני):

אבל זה אותה גברת - - -

היו"ר דוד ביטן:

ככה הם רוצים. אז מה? הלכתי ותיקנתי את זה. אז מה, גם לא בסדר? אז לא צריך.
כן, כמה? בבקשה, מי נגד?

קריאה:

תצביעו במחשב מי שלא הצביע.

קריאה:

להצביע במחשב גם.

היו"ר דוד ביטן:

רק בשביל הנוהל.

הצבעה

בעד הצעת היושב-ראש – רוב

נגד – מיעוט

נמנעים – אין

הצעת היושב-ראש לדחיית הטענות לנושא חדש נתקבלה.

היו"ר דוד ביטן:

אוקיי, עכשיו, בנושא הזה הבקשה נדחתה.

קריאה:

רגע, מה זה?

אתי בן יוסף:

6-9.

עבדאללה אבו מערוף (הרשימה המשותפת):

6 ו-7.

היו"ר דוד ביטן:

9 נגד 6, מה הבעיה? מי נמנע? עכשיו אסביר.

אוסאמה סעדי (הרשימה המשותפת):

אני מבקש רוויזיה.

היו"ר דוד ביטן:

אין בעיה. רוויזיה בשעה 14:15.

מה שהתכוונתי לומר, שמה שקראתי לכם הוא פשוט. קראתי לכם את הנימוקים למה
לדעתי צריך לדחות את הנושא החדש, וקראתי לכם מה ההסכמות שהגעתי עם יושב-ראש
הוועדה לעניין שני תיקונים שהם צריכים לעשות.

אוסאמה סעדי (הרשימה המשותפת):

הביאו לנו את זה מודפס.

מיכל רוזין (מרצ):

אז אפשר לראות את זה?

היו"ר דוד ביטן:

יביאו לכם את זה.

ניסן סלומינסקי (יו"ר ועדת החוקה, חוק ומשפט):

שני תיקונים ביקשתם, אמרתם שזה - - -

קריאה:

איזה שני תיקונים?

היו"ר דוד ביטן:

התיקון המשמעותי ביותר, הקשור – הנוסח הקודם היה הטלת משימות, ועכשיו האצלת
סמכויות. האצלת סמכויות היא טובה יותר מהסיבה הפשוטה, אסביר גם למה. לדעתי
זה טעות - - - אין הבדל גדול בשינוי הנוסח הזה, זה לא נושא חדש. ודרך אגב,
זה מעמיד בבעיה יותר את ההסתדרות הציונית, מכיוון שהיום הביקורת השיפוטית
היא רק החלטת ממשלה, היא סבירה או לא סבירה. מה שאני מאציל להם, גם על
ההחלטות שלהם תהיה ביקורת שיפוטית לפי כללי המינהל התקין, אבל לא ניכנס
לזה.

מיכל רוזין (מרצ):

בעניין של חוק חופש המידע, שאמרנו שזה נושא חדש, שלא היה בכלל?

היו"ר דוד ביטן:

לגבי הנושא השני, חבר כנסת שטרן טען טענה בעניין הזה של התחומים הנוספים,
אני חושב שיש בזה משהו. לא לגבי הנושא חדש, אלא יש בזה משהו ענייני. הגעתי
לסיכום עם יושב-ראש הוועדה שיתווסף – בכלל החלטת ממשלה לא מספיקה, לא לגבי
התחומים הנוספים ולא לגבי תחומי ההתיישבות. צריך הסכמה מפורשת של ההנהלה
הציונית, של ההסתדרות, לגבי הכול. אתם רוצים להעביר כסף לחטיבה להתיישבות
על הנושאים שבסמכותה ועל נושאים נוספים, צריך שההנהלה הציונית תיתן הסכמה
לזה.

אלעזר שטרן (יש עתיד):

אבל, ביטן, בינינו, מה זה - - -

היו"ר דוד ביטן:

כשזה יבוא להנהלה הציונית וייתנו להם לעשות משהו בעלייה, הם צריכים להגיד:
אנחנו לא מסכימים לזה. זה תחום ששייך לרפורמים, זה תחום ששייך
לקונסרבטיבים, אני לא יודע, זה פעילות בחו"ל. וזה הכול. ואז יהיה משא ומתן
בין הממשלה, לא סתם החלטה שבעצם תעקר מתוכן את הפעילות של ההסתדרות.

מיכל רוזין (מרצ):

אבל, דוד, מה התשובה שלך לגבי הנושא חדש לגבי חוק חופש המידע, שלא היה בכלל
בהצעת החוק? ושמעקרים אותו. לא התייחסת לזה.

היו"ר דוד ביטן:

אתייחס.

מיכל רוזין (מרצ):

אתה חייב להתייחס לזה.

היו"ר דוד ביטן:

לא כתבתם כלום על חופש המידע במכתב, נכון?

ניסן סלומינסקי (יו"ר ועדת החוקה, חוק ומשפט):

- - -

אתי בן יוסף:

הישיבה עוד לא הסתיימה.

היו"ר דוד ביטן:

רגע. לא, אני מסביר. הנושא של השקיפות הועלה על-ידי האופוזיציה דווקא. מה
שאתם באים וטוענים, שלא די בנוסח שהוצע, זה לא עניין בדיון שלי, זה דיון
בוועדת החוקה.

מיכל רוזין (מרצ):

אבל זה נושא חדש בכלל.

היו"ר דוד ביטן:

לא, אבל אתם ביקשתם.

מיכל רוזין (מרצ):

מה זה אתם ביקשתם?

היו"ר דוד ביטן:

אתם לא יכולים לבקש ואחר כך להגיד זה נושא חדש.

מיכל רוזין (מרצ):

לא, בטח שיכולים. זה נושא חדש מבחינת החוק.

היו"ר דוד ביטן:

אז לבטל את זה? אני שואל אותך שאלה.

מיכל רוזין (מרצ):

תבטל, כן. אם זה - - - אולי עדיף שתבטל.

היו"ר דוד ביטן:

אני חושב שלא. אני חושב שביקשתם שקיפות, אני טוען שזה דבר שאפשר להוסיף
אותו. אבל אם ביקשתם, אתם אחר כך טוענים - - -

מיכל רוזין (מרצ):

מזה זה ביקשתם? זה לא שאנחנו הבאנו את ההצעה הזאת.

רויטל סויד (המחנה הציוני):

לא ביקשנו, טענו שזה נושא חדש.

היו"ר דוד ביטן:

אבל זה לא דיון אצלי, זה דיון בוועדת החוקה.

מיכל רוזין (מרצ):

לא לא לא, סליחה.

רויטל סויד (המחנה הציוני):

טענו אבל שזה נושא חדש.

היו"ר דוד ביטן:

תטענו את העניין הזה, תגישו הסתייגות לחוק, אבל זה לא קשור אלי. מה קשור
אלי? מה קשור אלי העניין? את לא מסכימה אתי בעניין הזה?

רויטל סויד (המחנה הציוני):

לא, אני לא מצליחה להבין.

היו"ר דוד ביטן:

אסביר.

מיכל רוזין (מרצ):

לא, זה פשוט, תקשיבו, אתם מוציאים מכל הסיפור של נושא חדש את כל המשמעות
שלו לחלוטין.

היו"ר דוד ביטן:

נעלתי.

הישיבה ננעלה בשעה 13:49.
