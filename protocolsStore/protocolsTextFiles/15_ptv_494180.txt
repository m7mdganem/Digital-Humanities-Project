פרוטוקולים/ועדת הכנסת/5511

ירושלים, י"ג באב, תשס"ב

22 ביולי, 2002

הכנסת החמש-עשרה נוסח לא מתוקן

מושב רביעי

פרוטוקול מס' 335

מישיבת ועדת הכנסת

יום רביעי, א' באלול התשס"ב (10 ביולי 2002), שעה: 09:00

סדר היום: א. הצעת חוק חסינות חברי הכנסת, זכויותיהם וחובותיהם (תיקון מס'
28)

(אי תחולת החסינות המהותית), התשס"ב-2001, של חה"כ אליעזר כהן,

קריאה שניה ושלישית – רביזיה והצבעה על הסתייגויות.

ב. בקשות חברי כנסת להקדמת הדיון בהצעות חוק בקריאה טרומית.

1.  הצעת חוק העונשין (תיקון – הטפה לטרנספר) התשס"ב-2002,

  של חה"כ עסאם מח'ול (פ/3856).

2.  הצעת חוק יסוד: הכנסת (תיקון – מניעת השתתפות רשימה המסיתה

  לטרנספר), התשס"ב-2002, של חה"כ עסאם מח'ול (פ/3859).

3.  הצעת חוק לתיקון פקודת מסי עירייה ומסי ממשלה (החלת מסי

  עירייה על גופים הפטורים מארנונה)(הוראת שעה), התשס"ב-2002,

  של חה"כ אפי אושעיה (פ/3909).

4.  הצעת חוק עמידת נבחרי ציבור בקריטריונים לנשיאת משרות בכירות

  בשירות הציבור, התשס"ב-2002, של חה"כ איוב קרא (פ/3922).

5.  הצעת חוק העיסוק באקופונקטורה, התשס"ב-2002, של חה"כ

  יורי שטרן (פ/3930).

ג. רה-ארגון בוועדות הכנסת – לפי דרישת סיעות: ישראל אחת, יהדות התורה

והאיחוד הלאומי.

ד. שינויים בראשות ועדות הכנסת.

ה. מינוי סגן ליושב ראש הכנסת.

ו. הצעה לתיקון תקנון הכנסת בנושא סדר רישום שמות המציעים

בהצעות חוק שמוזגו.

ז. העברת הצעות חוק מוועדה לוועדה אחרת.

נכחו:

חברי הוועדה: יוסי כץ – היו"ר

אפי אושעיה

מיכאל איתן

בני אלון

אורי אריאל

זאב בוים

מוחמד ברכה

זהבה גלאון

אריה גמליאל

עבד-אלמאלכ דהאמשה

אבשלום וילן

אליעזר(מודי) זנדברג

נעמי חזן

שאול יהלום

אליעזר כהן

אמנון כהן

סופה לנדבר

ענת מאור

מרדכי משעני

מרינה סולודקין

יאיר פרץ

איוב קרא

נחמה רונן

יורי שטרן

מזכיר הכנסת, אריה האן

סגן מזכיר הכנסת, דוד לב

מנהלת לשכת מזכיר הכנסת, גאולה רזיאל

מוזמנים: יהושע שופמן המשנה ליועץ המשפטי לממשלה

יועץ משפטי: ארבל אסטרחן

מנהל/ת הוועדה: אתי בן-יוסף

קצרנית: דרורה רשף

1.  
    הצעת חוק חסינות חברי הכנסת, זכויותיהם וחובותיהם (תיקון מס' 28)

(אי תחולת החסינות המהותית), התשס"ב-2001, קריאה שניה ושלישית

- רביזיה והצבעה על הסתייגויות

היו"ר יוסי כץ:

רבותי, לפני שאני מצביע על רביזיה, אני קיבלתי את ההסתייגויות. הן מונחות
לפני כולם?

אתי בן יוסף:

כן, בוודאי.

אפי אושעיה:

רגע, על מה מדובר?

היו"ר יוסי כץ:

חוק חסינות חברי הכנסת. אני אקרא לו חוק צ'יטה, בסדר? לא תכעס עלי?
ההסתייגויות לפניכם.

אליעזר כהן:

לא אכפת לי שתיתן לי את הכבוד, אבל זה כמה חברי כנסת.

שאול יהלום:

אבל אנחנו הצבענו על ב'.

אליעזר כהן:

אדוני היושב ראש, הוא מעיר הערה נכונה. אנחנו הצבענו על ב'.

היו"ר יוסי כץ:

ב'. ודאי. אתם הצבעתם על הגרסה שלי בוועדת חוקה. אתם צודקים. הגרסה שעליה
הוצבע זו גרסה ב'.

רבותי, תהיו בשקט. יש לנו גם ישיבה חשובה מאד וגם ארוכה.

חבר הכנסת איתן, חיפשתי אותך. העניין הוא בזה. אני מתנגד להצעת החוק כפי
שהיא ואני לא היחיד כפי שראינו. יש כמה חברי כנסת שמתנגדים. יחד עם זאת,
אני חושב שהאויב של הטוב הוא הטוב ביותר. בהחלט יכול להיות מצב שבו קבוצת
החברים שמתנגדת לחוק כפי שהוא, תעדיף לקבל בסופו של דבר חוק, שהוא אולי לא
לרוחה אבל היא יכולה יותר להשלים אתו מאשר עם החוק בנוסחו הקיים.

אם היתה מתקבלת ההסתייגות שלי, כלומר: עמדת משרד המשפטים – מצוין. אבל אני
ראיתי מקודם שאני במיעוט ואני חושש שעמדת משרד המשפטים - - -

קריאה:

זו עמדת הממשלה.

היו"ר יוסי כץ:

עמדת הממשלה – סליחה – תהיה במיעוט. אם שר המשפטים יגיש הסתייגות יבורך,
אבל אני חושש שאנחנו נהיה במיעוט.

עכשיו, חבר הכנסת מיכאל איתן הגיש הסתייגות.

מיכאל איתן:

הגשתי שתיים.

היו"ר יוסי כץ:

אני מדבר על ההסתייגות העיקרית שלך. ההסתייגות העיקרית שלך – תעיינו בבקשה
בעמוד השלישי. שם יש הסתייגות של חבר הכנסת איתן שאומרת כך: במקום "הבעת
דעה או מעשה" של חבר הכנסת, יהיה כתוב: "מעשה, לרבות התבטאות, שאינם
אקראיים". זו הצעה אחת שלו. אני אגב, דיברתי עם יוזם ההצעה, אם אנחנו
יכולים לנסות להביא לאיזושהי עמדה, שגם אם יהיו מי שיצביעו נגד, לפחות החוק
שיצא בסופו של דבר מתחת ידה של הכנסת יהיה כזה שיהיה פוגע פחות בחופש
הביטוי שלנו.

אז הוא מציע: "מעשה, לרבות התבטאות, שאינם אקראיים". במקום "כמדינה
יהודית", הוא מציע: "כמדינתו של העם היהודי".

מיכאל איתן:

לא, לא. אלה הסתייגויות לדיבור: 3,2 ו-4. רק 5.

היו"ר יוסי כץ:

כמדינה יהודית – הסתייגות לדיבור, מצוין.

שלילת המשטר הדמוקרטי – הסתייגות לדיבור, מצוין.

הסתה לגזענות – הסתייגות לדיבור.

מיכאל איתן:

5 היא מהותית.

היו"ר יוסי כץ:

הסתייגות 5 היא מהותית. הוא מציע ככה: אנחנו כתבנו: "תמיכה במאבק מזוין של
מדינת אויב או במעשה טרור נגד מדינת ישראל". הוא מבקש להוסיף: "או נגד
יהודים או ערבים, בשל היותם יהודים או ערבים, בארץ או בחוץ לארץ". כלומר:
מי שתומך במעשה טרור נגד יהודים או ערבים בארץ או בחו"ל, בגלל היותם יהודים
או ערבים, זה יהיה התיקון לסעיף.

אני אומר לכם: אני לא מתלהב מקבלת החוק היום. אבל אני חושב ששני התיקונים
האלה של מיקי איתן הם תיקונים ש - נקרא לזה – מי שחרד לחופש הביטוי של חברי
הכנסת ומי שחרד לאפליה בין יהודים לערבים - - -

אליעזר כהן:

ומי שרוצה לפגוע בטרור.

היו"ר יוסי כץ:

ומי שרוצה – עדיין, מבלי לוותר – על השאיפה שלו להילחם במעשי טרור. בסדר?

אליעזר כהן:

כן.

היו"ר יוסי כץ:

מעשי טרור נגד יהודים – ערבים. ראינו גם: בפיגועים האחרונים נהרגו גם
אזרחים ערבים. אין שום סנטימנטים.

יורי שטרן:

אז למה לא לכתוב גם טורקים או מישהו אחר? למה רק יהודים וערבים?

היו"ר יוסי כץ:

סליחה, רק אתמול נהרג ערבי כתוצאה מפיגוע. נהרג ערבי קשיש בין שבעים.

מיכאל איתן:

אני אגיד לך למה, יורי. כי עד היום היו פעולות טרור רק נגד יהודים וערבים
משום מה.

היו"ר יוסי כץ:

סליחה, סליחה.

אפי אושעיה:

אין לנו אחריות עליהם.

איוב קרא:

מה עם הסינים שנהרגו?

מיכאל איתן:

הסינים נהרגו בצורה אקראית, אבל מעשה הטרור לא כוון נגד הסינים. זה לא נגד
מי שנפגע בצורה אקראית.

היו"ר יוסי כץ:

נכון.

רבותי, אני מציע דבר כזה: אם מסכימים לקבלת שתי ההסתייגויות – 1 ו 5 – של
חבר הכנסת מיקי איתן, אז נתלכד סביב הנוסח הזה. גם מי שיצביע בסופו של דבר
נגד. לפחות נצא עם נוסח שאפשר לחיות אתו.

לפני זה, אני רוצה לשמוע את ההערות – ביקשתי מעורך דין שופמן לבוא כדי
להעיר הערות בנושא הזה. בבקשה.

אליעזר כהן:

אנחנו פותחים את הדיון עוד פעם, מחדש?

היו"ר יוסי כץ:

סליחה. סליחה.

מוחמד ברכה:

יש לי שאלה ליושב ראש.

היו"ר יוסי כץ:

אני אתן לך לשאול. רגע. השאלה השלישית היא: אני מבקש לדעת מה המשמעות – יש
כאן סיעת האיחוד הלאומי - נדמה לי שבני אלון הגיש הסתייגות כזו – שמדברת על
מדינת העם היהודי. מה ההבדל בין מדינה יהודית לבין מדינת העם היהודי?

לפני שאתה משיב, עורך דין שופמן, חבר הכנסת ברכה רוצה גם כן לשאול משהו.

מוחמד ברכה:

כן. השאלה שלי היא איפה זה משתלב, איך תהיה ההתייחסות בחוק הזה לחבר כנסת
שמשבח פעילות של ארגון טרור יהודי כנגד ערבים.

היו"ר יוסי כץ:

תודה רבה. זה דווקא טוב, זה בדיוק התיקון של מיקי איתן, שחל על כל ארגון
טרור.

אליעזר כהן:

אדוני היושב ראש, אפשר לקבוע שעה להצבעה?

היו"ר יוסי כץ:

לא. עם כל הכבוד, אנחנו לא מכונת הצבעה. אנחנו הולכים להצביע על אחד
מהחוקים החשובים שנמצאים היום על סדר היום, אנחנו לא מכונת הצבעה. ואני
לפחות, לפני שאני מצביע, אני רוצה להיות בטוח על מה אני מצביע. בבקשה, עורך
דין שופמן.

אמנון כהן:

יש לי שאלה. כתוב פה בסדר היום שיש הצבעה על הרביזיה.

היו"ר יוסי כץ:

אני אגיד לך למה. אם תהיה בינינו הסכמה על ההסתייגויות האלה והאלה בלבד, אז
אנחנו נוכל לקבל את הרביזיה ונקבל את ההצעה כפי שהיא. מה הבעיה? אנחנו בני
אדם חושבים, שרוצים להגיע לתוצאה הטובה ביותר גם מבחינה חקיקתית וגם מבחינה
לאומית.

אמנון כהן:

אז תכתוב: דיון בהסתייגויות.

זאב בוים:

עזוב, זה בסדר. אלה דברים חשובים.

היו"ר יוסי כץ:

כתוב שם: רביזיה והצבעה על הסתייגויות. בבקשה.

יהושע שופמן:

הדיון הזה על ההסתייגויות נובע מכך שאתמול היתה החלטה ללכת על נוסח מפורט,
שזו היתה המטרה, במקום הפנייה לסעיף 7א. אז ברגע שהולכים על רשימה מפורטת
אין סוף לדיונים על כל סעיף וסעיף ובסוף מי שרצה לצמצם את החסינות של חברי
הכנסת בגין מעשים מהסוג הזה, ייצא שהוא מרחיב את החסינות ואני אסביר למה.
מפני שהרשימה לעולם לא תהיה ממצה. אנחנו נכניס תמיכה בטרור ונגרע את עבירת
הבגידה או עבירת הרצח או כל עבירה אחרת. זה, לטעמי – וזו עמדת הממשלה –
טעות גדולה. וזה אני אומר מבחינת המערכת שאמונה על אכיפת החוק. זו טעות
גדולה לפרט רשימה של עבירות שהן מחוץ לחסינות. ההיגיון של ההפניה ל-7א –
ואני מתייחס לזה כי זה עולה בהסתייגויות – היתרון שבהפניה לפי 7א ואילו 7א
היה מתקבל לפי גרסת ישראל כץ לפני הנוסח הכחול, זה מה שהיה מופיע בכחול.

שם יש הגדרה: מה שפוסל אדם מלהיות חבר כנסת, גם הוא, By definition,
בניגוד - הוא לא חלק - מתפקידו כחבר כנסת. רשימת עבירות זו דרך מסוכנת
דווקא למי שרוצה להבטיח שהדברים שמפריעים לו, שחמורים בעיניו, לא יכללו
בגדר החסינות.

היו"ר יוסי כץ:

תודה. מה לגבי מדינה יהודית או מדינת העם היהודי.

יהושע שופמן:

פה יש היסטוריה מאד מעניינת. הכרזת העצמאות מדברת על מדינה יהודית. בשנת
1984 או 1985, כאשר חוקקו את סעיף 7א, היתה הצעה ממשלתית והיא דיברה על
מדינה יהודית. לפי מה שהפרופסור אמנון רובינשטיין כותב בספרו, את
ההיסטוריה - - -

מיכאל איתן:

אני אגיד לך את ההיסטוריה. זה תיקון שלי, אז אני יודע.

יהושע שופמן:

אני לא הייתי, אני יכול רק לצטט ממה שנמצא בדברי הכנסת. שם היה חשש שמדינה
יהודית תתפרש כמדינת הלכה. כותב פרופסור רובינשטיין כך – ברשותכם אני מצטט,
כי זה באמת אחד הדברים החשובים – "במהלך הדיונים בהצעת החוק בוועדה לחוקה,
חוק ומשפט הועלה חשש מפני פירוש לא נאות של המונח "מדינה יהודית" הכלול
בהכרזת העצמאות. נטען כי ביטוי זה עלול להתפרש כמכוון לקיומה של מדינת הלכה
או מדינה של יהודים בלבד (פרוטוקול ועדת חוקה, חוק ומשפט, מיום 16.7.85).
קשה לראות מנין נבע חשש זה. צעדה הפזיז של הכנסת, למעשה של ועדת חוקה,
שביכרה את נוסחה שלה על פני הנוסח של הממשלה, נתמך למרבית הפליאה על ידי
סיעות השמאל. בגלל צעד בלתי שקול זה נוצרה סתירה בין הגדרת - - -

מיכאל איתן:

זה בגלל הסעיף הבא, של הסתה לגזענות. אז השמאל תמך בזה ואנחנו תמכנו - - -

יהושע שופמן:

רק שניה. ואז כותב רובינשטיין שכאשר תכונס ועדת החוקה ותעגן חוקי יסוד, יש
לשער כי תעדיף הכנסת את הנוסח המאוחר יותר: מדינה יהודית ודמוקרטית.

בשנת 1992 חוקק חוק המפלגות. חוק המפלגות עוסק באותה מטרייה כמו סעיף 7א
ושם נאמר: "מדינה יהודית ודמוקרטית". חוקקו חוקי יסוד ושם נאמר: "מדינה
יהודית ודמוקרטית".

היו"ר יוסי כץ:

אז אתה בעד זה שפשוט תהיה התאמה בין החוקים.

יהושע שופמן:

כן. לפני כמה שנים תוקן חוק החינוך הממלכתי ודיברו על מטרות ונאמר בו:
"מדינה יהודית ודמוקרטית".

היו"ר יוסי כץ:

מה המשמעות של "מדינת העם היהודי"?

יהושע שופמן:

קודם כל, זה מוזר מאד שהכנסת תשנה כל חודשיים את מה שהיא מחליטה. הדבר השני
הוא, המושג "מדינה יהודית ודמוקרטית" הפך להיות מטבע לשון. רק מילה אחת:
אנחנו לא מדברים על חידוש שחידשו בוועדה. אנחנו מדברים על מינוח שמלווה
אותנו מהכרזת העצמאות, פרט לפשרה הזאת שבוועדת חוקה בשנת 1985.

היו"ר יוסי כץ:

תודה. אני מבקש לשמוע את חבר הכנסת איתן. אני רוצה לשמוע גם, ברשותכם, את
דעתן של זהבה גלאון ונעמי חזן.

שאול יהלום:

מתי תהיה הצבעה על הרביזיה?

היו"ר יוסי כץ:

כשנסיים את הדיון בנושא הזה.

שאול יהלום:

לפי רשימת הדוברים זה מחר.

היו"ר יוסי כץ:

לא. עוד כמה דקות. מיקי.

מיכאל איתן:

אז אני אוותר. רק אני חושב שמה שעלה כאן זה לא עניין משפטי, אלא עניין
פוליטי. היתה אז פשרה בוועדה, אני הייתי חבר בוועדה ויזמתי את התיקון עצמו.
מצד השמאל עניין אותם אז מאד העניין של הגבלת כהנא והסתה לגזענות. הדתיים
קצת פחדו שהעניין של הסתה לגזענות יהיה דתי. בסוף הגענו להסכמה שהם הלכו
לנוסחה של מדינתו של העם היהודי ואנחנו הלכנו על פגיעה באופייה הדמוקרטי
והסתה לגזענות. וכך התקבל החוק.

היו"ר יוסי כץ:

מה דעתך על הטענות של עורך דין שופמן בשתי ההסתייגויות?

מיכאל איתן:

ההצעה של עורך דין שופמן בעצם אומרת שצ'יטה צריך למשוך את החוק שלו בכלל.
מה שהוא אומר, הוא אומר שהפרקטיקה של היועץ המשפטי לממשלה היתה עד היום שלא
להעמיד לדין בגלל החסינות של חברי הכנסת, או אפילו אם הם לא היו חברי כנסת
– לא משנה כרגע מה – בא חבר הכנסת כהן ואומר: למען הסר ספק, אני רוצה לומר
במפורש לגבי בעיה שמציקה לי, של הזדהות של חברי כנסת עם ארגוני טרור. את זה
במיוחד אני רוצה להדגיש. זה חוק במידה רבה מאד דקלרטיבי. אומר המשנה: זה לא
יעזור כלום, אם הוא לא הגיש קודם, הוא לא יגיש גם עכשיו. אנחנו ערים לזה,
אבל הכנסת החליטה בכל אופן לומר את דברה. כאן יש אמירה שהיא במובנים רבים
אמירה פוליטית, שבאה לענות על בעיות שמציקות להרבה חברי כנסת, כולל מציקות
לי. זה הכל.

היו"ר יוסי כץ:

תודה, רבותי. חברת הכנסת גלאון, אחרי זה חבר הכנסת שטרן. בבקשה.

זהבה גלאון:

אדוני היושב ראש, החוק במתכונת המוצעת הוא חוק רע והניסיון לעשות עכשיו
איזשהו שעטנז עם כל מיני הסתייגויות, עושה אותה רע יותר. אני לא רוצה עכשיו
להיכנס לגופו, היה כאן דיון.

הערה אחת: מי שלא לוקח בחשבון שמדינת ישראל היא מדינתו של העם היהודי וגם
של כל אזרחיה ושחיים כאן מיליון אזרחים ערבים - - -

היו"ר יוסי כץ:

לא, לא. על הסעיף הזה הוא מוותר.

זהבה גלאון:

בסדר, אבל זאת ההסתייגות של בני אלון.

היו"ר יוסי כץ:

בסדר, אז נצביע עליה.

זהבה גלאון:

מה שאני רוצה לומר, אדוני היושב ראש, זה שכל ההסתייגויות האלה עכשיו – זה
רע. כל הדיון הזה הוא רע. אם אני יכולה להציע – אתה היושב ראש, תצביע על
הרביזיה, צריך לנסות לדחות את החוק הזה לחלוטין ולא לנסות להיכנס לפלפולים.

זאב בוים:

החוק הוא טוב, רק ההסתייגויות לא.

אליעזר כהן:

מסקנה? להצביע.

היו"ר יוסי כץ:

סליחה, סליחה. זה מה שהיו שמחים אנשים לעשות. אבל נדמה לי שחבר הכנסת איתן,
שעומד היום – אני מקווה – לקבל את המלצתנו להתמנות כיושב ראש ועדת חוקה,
חוק ומשפט - - -

מיכאל איתן:

אין קשר בין הדברים.

היו"ר יוסי כץ:

אז אני אומר לכם: אני חושב שהכוונה שלו היא כוונה חיובית בהקשר הזה ואני
חושב שלא צריך ללכת עם הראש בקיר. תאמיני לי שאני חולק את אותן דעות כמו
שלך, אולי, בהקשר הזה, אבל אני אומר: מה תהיה התוצאה? שאני אהיה במיעוט
והסוף יהיה שיהיה חוק רע? אז צריך לעשות לפחות מאמץ להביא לשיפור של החוק.

חבר הכנסת יורי שטרן, אחריו חברת הכנסת חזן ואחרון חבר הכנסת זנדברג.

יורי שטרן:

אני רוצה להתייחס להסתייגות של מיקי איתן, ההסתייגות השניה – טרור נגד
יהודים וערבים והכל. זה פשוט לדעתי, לא רק שמיותר אלא אסור לעשות את זה
בצורה כזאת. ומה אם מחר יעשו פיגוע נגד דרוזים?

עבד-אלמאלכ דהאמשה:

דרוזים הם ערבים.

יורי שטרן:

ומה אם ירצו לעשות פיגוע נגד הארמנים או נגד קהילת העובדים הזרים, בשביל
שיברחו מהארץ? או נגד התיירים? כתוב פה במפורש: אזרחי מדינת ישראל. אזרחי
מדינת ישראל זה כל אזרחי מדינת ישראל, יהודים וערבים גם יחד.

היו"ר יוסי כץ:

אוקי, זו השקפתך.

מיכאל איתן:

אני רוצה לענות לו במשפט.

היו"ר יוסי כץ:

משפט אחד.

שאול יהלום:

מה זה? דו-שיח?

מיכאל איתן:

למה? אני מגיש את ההסתייגויות. שאול, מה קרה לך?

לגבי החוק הזה, יש פה טענה שאתה לא מקבל אותה ואני לא מקבל אותה, שהחוק
במקור נועד נגד ערבים.

יורי שטרן:

לא מפריע לי.

עבד-אלמאלכ דהאמשה:

לא מפריע לו - - -

אליעזר כהן:

זה חוק נגד טרור.

היו"ר יוסי כץ:

סליחה, לא לענות.

מיכאל איתן:

זה במידה רבה חוק פוליטי וזו אמירה פוליטית. אם אני בא ואומר: אני בא
בידיים נקיות, אני רוצה לעקור את נגע הטרור וכל חבר כנסת שיזדהה עם טרור לא
יוכל פה לזלזל. גם יהודים עם טרור יהודי - - -

יורי שטרן:

בוודאי, אבל גם בנוסח הזה זה כך.

מיכאל איתן:

זה הכל. אני חושב שהחוק יהיה יותר נקי ועם אמירה יותר ברורה.

איוב קרא:

מיקי, אולי אפשר להוסיף פסקה: "ואזרחי ישראל נוספים".

מיכאל איתן:

בבקשה.

איוב קרא:

יוסי, להוסיף משהו.

היו"ר יוסי כץ:

אני סגרתי את רשות הדיבור בקטע הזה. גמרנו.

איוב קרא:

לא רשות דיבור. הגענו לסיכום.

היו"ר יוסי כץ:

מה הסיכום?

איוב קרא:

הסיכום הוא שתוסיף, במקום רק יהודים וערבים, "ואזרחי ישראל נוספים". הוא
מסכים.

היו"ר יוסי כץ:

בסדר, אם הוא יודיע על תיקון – יודיע על תיקון. בינתיים זה מה שהוא אמר.

חברת הכנסת נעמי חזן, אחרון חבר הכנסת זנדברג.

נעמי חזן:

צורת חקיקת החוק הזה מפריעה לי מאד ואני הייתי רוצה אפילו להציע לסדר. כולם
לחוצים, מנסים לסגור דברים וזורקים כאן כל מיני רעיונות שצריך בכל זאת לתת
להם איזו מחשבה. אני הייתי מציעה בכל זאת לבוא בדברים – זה לוקח קצת זמן –
המשנה ליועץ הציע בכל זאת לחזור ל – 7א. ומסיבות שדווקא בניגוד לדעתי,
משרתות את הכוונות של אליעזר כהן.

אליעזר כהן:

אבל היא קיבלה רביזיה עד הבוקר.

נעמי חזן:

אין לי בעיה, אבל אתם רוצים לשנות את החוק. אז אם אתם רוצים ללכת לנושא
שכולם מודים שהוא בעייתי - - -

אליעזר כהן:

אני לא רוצה לשנות אותו. אני מבקש לא לשנות אותו. אני רוצה להצביע על החוק
המקורי.

נעמי חזן:

אני מציעה עוד לעשות חושבים. אין בעיה לעשות את הרביזיה ביום שני. אני רוצה
להגיד, אבל, בכל זאת, שני דברים:

להתחיל לשחק עם חוק רע, זה לעשות אותו רע במקומות אחרים. אני מתנגדת לחוק
ואני חושבת שאני מתנגדת לעיקרון שעומד מאחורי החוק, שלצערי הרב קיבל ביטוי
על ידי חבר הכנסת יורי שטרן לפני דקות ספורות, שאמר: זה חוק נגד ערבים.

יורי שטרן:

לא, אמרתי: "לא מפריע לי שחושבים שהוא נגד ערבים".

נעמי חזן:

לא מפריע לו שזה חוק נגד ערבים. אני רוצה להגיד שבכנסת ישראל - וישראל היא
מדינה יהודית ודמוקרטית. שני החלקים ביחד. ו' החיבור זה הדבר המרכזי במשפט
הזה, בצירוף המלים הזה – זה דבר שאני חושבת שהוא עבירה אתית.

היו"ר יוסי כץ:

תודה. חבר הכנסת זנדברג אחרון.

אליעזר (מודי) זנדברג:

אני רוצה גם את תשומת הלב של צ'יטה. אני בעיקרון חושב שהצעת החוק, ברגע
שהיא מתחילה במילים "למען הסר ספק", ברור לכולם שרוצים פה לעשות דקלרציה
שמבהירה את המצב. אני רוצה להגיד מילה בשבח ההצעה של הממשלה, של היועץ
המשפטי לממשלה. וצ'יטה – בוא תחשוב.

מיקי, ההצעה שלך - לפני דקה הבעיה של הפירוט הודגמה. אומר יורי מה עם
הארמנים, אומר איוב בוא נכתוב אזרחים, מחר שכחנו את התושבים או את התיירים
או את התושבים הארעיים בתהליך התאזרחות.

מיכאל איתן:

כתוב "נגד טרור".

אליעזר (מודי) זנדברג:

שניה, לא. נגד תושבים ישראלים בפירוש. חלק מהטרור יכול להיות נגד אנשים
שיגיעו לפה במטרה לפגוע בתיירות. זה דברים שבעיני יכולים להיות.

אליעזר כהן:

ישבנו עם הלשכה המשפטית בדיוק על הנושא הזה שעה.

איוב קרא:

-   - -

אליעזר (מודי) זנדברג:

אבל לפני דקה חשבנו על הבעיה, אז מצאנו את הפתרון. מה עם הדברים שלא עלו
כרגע בדיון?

מיכאל איתן:

נגד מדינת ישראל נשאר כן. זה לא משנה את זה.

אליעזר (מודי) זנדברג:

מדינת ישראל זה נשאר. מה אני אומר? אתמול, במהלך הדיון, היה קטע מסוים
שהיתה בו דוגמה שבעצם אמרה שכשאתה משנה את הנוסח - אתה דיברת אתמול על
התבטאות ופשוט לא היית כשהשיבו - - -

מיכאל איתן:

דיברתי על הבעת דעה.

קריאות:

-   - -

אליעזר (מודי) זנדברג:

זה הנוסח שקיים היום בסעיף 7א. וקיים חשש שכשאתה משנה את התבניות האלה, אתה
בעצם יוצר הבדל בין המונחים השונים וההבדל הזה יפורש לרעה.

אליעזר כהן:

אדוני היושב ראש, אני מבקש עכשיו להצביע. אנחנו הולכים עכשיו למליאה.

אליעזר (מודי) זנדברג:

אני עדיין חושב שאם היינו לוקחים את העניין ומשנים אותו לפי מה שהיה אתמול,
ההצעה של ארבל. למה? כי אנחנו לא משנים את המהות ולא מסתכנים בפירוט שבסופו
של דבר גורם לטשטוש.

היו"ר יוסי כץ:

תודה רבה. הדיון הזה הסתיים.

אליעזר כהן:

מזל טוב.

היו"ר יוסי כץ:

תודה רבה. גבירתי היועצת המשפטית, אני לא בטוח שנעשה את ההצבעה מיד, אולי
נדחה אותה לשעה אחרת, אבל השאלה שלי היא כדלקמן: מה סדר הדברים? האם אני
מצביע קודם כל על בקשת הרביזיה לכל החוק, או האם אני מקיים קודם דיון על
ההסתייגויות. אם אני מצביע קודם על הרביזיה, אם הרביזיה מתקבלת, אז זה אומר
שאנחנו דנים מחדש בחוק.

בני אלון:

שאין חוק.

זאב בוים:

אז קודם כל על הרביזיה.

מוחמד ברכה:

הליך ההצבעה אתמול היה שגוי. היה צריך להתחיל עם ההסתייגויות ואחר כך על
החוק.

היו"ר יוסי כץ:

נדמה לי שהסדר התקין להתחיל בהסתייגויות ואחרי זה על החוק.

ארבל אסטרחן:

לפי הנוסח הקיים.

היו"ר יוסי כץ:

אם כן, רבותי, אנחנו נקיים דיון על ההסתייגויות אחת לאחת. בתום זה נקיים את
ההצבעה.

אני מבטיח לחבר הכנסת כהן שעד שעה 11 תהיה הצבעה.

אני רוצה להסביר: אם תתקבל ההסתייגות של מיקי איתן או של הממשלה – שאני
פשוט ניסחתי את זה כהסתייגות שלי, כי בשלב הזה אין לנו פה ממשלה – אז זה
אומר שהנוסח של החוק ישתנה.

בבקשה.

אפי אושעיה:

יש לנו עוד נושאים על סדר היום. אם אנחנו הולכים לעשות דיון, אולי אפשר
להקדים אותם. זה עניין של חמש דקות.

אליעזר כהן:

אפשר לקבוע שההצבעה תהיה בעשר וחצי?

היו"ר יוסי כץ:

אני מציע דבר כזה: בעשר ורבע אנחנו מתחילים בהצבעות על ההסתייגויות. וברצוף
נקיים הצבעה על הרביזיה.

רבותי, ההסתייגויות הן כדלקמן: חברי הכנסת יוסי כץ ובנימין אלון מציעים
הסתייגות לשם החוק שהיא הסתייגות לצורך דיבור, אין צורך להצביע עליה. כנ"ל
חבר הכנסת איתן, כנ"ל חבר הכנסת ברכה.

חבר הכנסת יוסי כץ, חבר הכנסת דהאמשה, הגישו הסתייגויות, כך: ההסתייגות
הראשונה אומרת: מעשה של חבר כנסת שיש לו פעולה בניגוד לעקרונות של סעיף 7א
בחוק יסוד: הכנסת ואין רואים אותו, לעניין סעיף זה, כמעשה הנעשה - - -"
ולחילופין, תעתיק מדויק של הצעת עורך דין שופמן.

אני מעלה את זה להצבעה. מי בעד ההסתייגות של חבר הכנסת יוסי כץ וחבר הכנסת
דהאמשה, ירים את ידו. מי נגד ירים את ידו. ההסתייגות לא עברה.

אתי בן יוסף:

התיקון לא עבר, ההסתייגות תעבור למליאה.

היו"ר יוסי כץ:

כן. התיקון לא עבר, יובא כהסתייגות במליאה.

חברות הכנסת נעמי חזן וזהבה גלאון מציעות הסתייגויות לצורך רשות דיבור. מי
בעד ההסתייגות שלהן ירים את ידו.

ענת מאור:

אני מייצגת אותן.

היו"ר יוסי כץ:

מי נגד ירים את ידו. ההצעה לא עברה.

בנימין אלון:

אם הן לא נמצאות, הן לא יכולות להיות מיוצגות.

היו"ר יוסי כץ:

הנה הן. עזוב, תשאיר את זה. זה הסתייגויות לצורך הדיבור.

הלאה. חבר הכנסת מיכאל איתן. הסתייגויות 3,2 ו-4 הן רק לצורך רשות דיבור.
הסתייגות 1: במקום "הבעת דעה או מעשה" יבוא: "מעשה, לרבות התבטאות, שאינם
אקראיים". ובסעיף 5 יבוא: "נגד יהודים או ערבים בשל היותם יהודים או ערבים
בארץ או בחוץ לארץ". מי בעד ההסתייגות הראשונה שלו ירים את ידו. נא לספור.

זאב בוים:

זה רוב, רוב.

היו"ר יוסי כץ:

רוב. מי נגד? תודה.

מי בעד ההסתייגות החמישית שלו ירים את ידו. מי נגד? ההסתייגות עברה. זה
יהווה חלק מהחוק.

עבד-אלמאלכ דהאמשה:

אני מבקש לרשום הצבעה בדרך של הימנעות מההסתייגות של מיקי איתן.

היו"ר יוסי כץ:

חבר הכנסת דהאמשה, אתה תורשה להעלות את ההסתייגויות שלך במליאה, כמובן.

עבד-אלמאלכ דהאמשה:

אני פשוט רציתי להגיד שאני נמנע בהצבעה על ההסתייגויות.

היו"ר יוסי כץ:

חבר הכנסת דהאמשה נמנע בהצבעה על הצעותיו של מיכאל איתן. יפה מאד.

הנה, התקדמנו במשהו, אני חושב.

שאול יהלום:

למה לא הצבענו על 3,2 ו-4?

זאב בוים:

כי זה לדיבור.

היו"ר יוסי כץ:

עם כל הכבוד, הסתייגויותיו של חבר הכנסת מיכאל איתן, 1 ו-5, התקבלו.

שאול יהלום:

כן, אבל 4,3,2?

היו"ר יוסי כץ:

4,3,2 עוברות למליאה. לא הצבעתי עליהן, הן עוברות למליאה.

אריה האן:

1 ו- 5 הן חלק מהצעת הוועדה.

היו"ר יוסי כץ:

ברור. הלאה. קבוצת ברכה מציעה הצעות לרשות דיבור, הן תעלינה למליאה.

חבר הכנסת בנימין אלון, על איזה הצעות אתה רוצה שנצביע?

בנימין אלון:

את 3,2,1 אני אנמק דקה.

בנוסח המוצע כתוב "קיומה של מדינת ישראל כמדינה יהודית", אני מציע להוסיף
גם "וכמדינתו של העם היהודי". יש פסק בג"ץ - - -

ענת מאור:

דמוקרטי בכל מקרה לא קיים אצלך.

בנימין אלון:

דמוקרטי אני לא נוגע, זה נשאר. חכי רגע בסבלנות.

"כמדינתו של העם היהודי" - - -

היו"ר יוסי כץ:

שמעת מה אמר היועץ המשפטי לגבי הסעיפים האלה.

בנימין אלון:

אז ההפך. לפי הבג"ץ, לפי פסק בן-שלום, דווקא "מדינתו של העם היהודי" אין בה
עניין דתי. היא לא אומרת אם המדינה היא דתית או הלכתית. יש בה נגיד חוק
מיהו יהודי. לכן להוסיף: "כמדינה יהודית וכמדינתו של העם היהודי". אני
מנמק, יצביעו בעד – יצביעו בעד.

העניין השני זה העניין הדמוקרטי. שלילת האופי הדמוקרטי של המדינה, לי נראה
– אני לא אתעקש על זה – שזה כוללני מדי, כי שלילת אופי דמוקרטי זה יותר מדי
פשטני. "שלילת אופיה של מדינת ישראל כמדינה דמוקרטית".

לגבי העניין השלישי - אני אגיד לך אדוני היושב ראש ממה אני מפחד. אני ישבתי
בוועדת אתיקה והגיעו לוועדת אתיקה תלונות על גזענות מכאן עד הודעה חדשה. כל
מילה זו גזענות, כל מילה זה לא דמוקרטי. אני לקחתי מחוק העונשין מה זה
גזענות והכנסתי פה.

היו"ר יוסי כץ:

תודה. אני חוזר ופונה אליך, חבר הכנסת בנימין אלון, אני מבקש ממך: תקבל את
עמדת היועץ המשפטי לממשלה, שחשוב שתהיה התאמה בין חוקים. עוד ועוד תיקונים
שיוצרים חוסר התאמה ו"יוצאים מפני חדש " - - -

שאול יהלום:

-   - -

היו"ר יוסי כץ:

טוב, אני מעלה להצבעה את סעיף 1 של חבר הכנסת בני אלון.

מיכאל איתן:

מה ששאול ובני אומרים, שאנחנו נעביר את זה ונתאים את האחרים לזה.

היו"ר יוסי כץ:

סליחה, אתה יודע בדיוק למה אני מתכוון.

בנימין אלון:

אבל תן לי לנמק עוד על הגזענות.

היו"ר יוסי כץ:

עזוב, הבנו את זה. אני מעמיד להצבעה.

מי בעד ההסתייגות של חבר הכנסת בנימין אלון "וכמדינתו של העם היהודי" –
ירים את ידו, במקום "מדינה יהודית ודמוקרטית".

בנימין אלון:

לא אמרתי במקום. לא במקום.

היו"ר יוסי כץ:

לא במקום, סליחה. בסופה יבוא: "וכמדינתו של העם היהודי".

מי בעד ירים את ידו. מי נגד ירים את ידו. יש רוב בעד. התקבל.

שאול יהלום:

רגע, עם כל הכבוד. אני הייתי מגיש בעצמי, אבל ראיתי שחבר הכנסת איתן הגיש –
אני מבקש כן להצביע על סעיף 3 של איתן וזה קודם לאילון. אם לא יתקבל של
איתן, נדבר על אלון. אבל על 3 של איתן אני מבקש להצביע.

בנימין אלון:

אבל זה במקום. למה?

היו"ר יוסי כץ:

סליחה, עם כל הכבוד, רבותי.

שאול יהלום:

זה היה קודם.

היו"ר יוסי כץ:

סליחה, אני שאלתי את חבר הכנסת איתן.

מיכאל איתן:

אדוני היושב ראש, זאת אותה הצעה ולא מקבלים שום זכויות, אז מה זה משנה.

היו"ר יוסי כץ:

מה אתה מציע?

בנימין אלון:

אני מסכים לנוסח שלו.

היו"ר יוסי כץ:

דהיינו?

בנימין אלון:

שבמקום אופי דמוקרטי, המשטר הוא דמוקרטי.

היו"ר יוסי כץ:

3. במקום "שלילת האופי הדמוקרטי של המדינה" מציעים "שלילת המשטר הדמוקרטי".

אני חוזר ופונה אליכם: אתם עושים טעות גסה. זה לא רק המשטר. זה האופי
הדמוקרטי של המדינה. אל תתנו יד לדבר הזה. אני מבקש מכם.

מי בעד ההסתייגות הזו ירים את ידו. מי נגד? אני מבקש לספור. מי בעד
ההסתייגות ירים את ידו.

אתי בן יוסף:

עשרה בעד.

היו"ר יוסי כץ:

מי נגד ירים את ידו.

אתי בן יוסף:

חמישה נגד.

היו"ר יוסי כץ:

תודה, ההסתייגות התקבלה.

הסתייגות 3 של בני אלון: אחרי "הסתה לגזענות, יבוא: "בשל צבע, גזע, מוצא
אתני או אמונה דתית". מי בעד ההסתייגות ירים את ידו.

בנימין אלון:

אחרת על כל דבר יגידו לך גזענות.

זאב בוים:

יגידו לך גם ככה. מה זה משנה?

היו"ר יוסי כץ:

תודה, מי נגד ירים את ידו. ההסתייגות עברה. בזה גמרנו.

רבותי, החוק התקבל, כולל ההסתייגויות שעברו. ההסתייגויות שלא עברו יועברו
למליאת הכנסת. יש בקשת רביזיה של סיעת מרצ. האם אני יכול להצביע?

קריאות:

כן.

שאול יהלום:

לא, אתה לא יכול, אמרת 10:45, תהיה טענה. מי ביקש?

היו"ר יוסי כץ:

מרצ. הם מסכימים.

מיכאל איתן:

רק רגע אחד. לדעתי, אתה צריך להצביע על החוק עכשיו, כי התקבלו הסתייגויות.
אז אתה לא יכול להצביע רביזיה על מה שהיה לפני יומיים. היה משהו אחר לגמרי.

היו"ר יוסי כץ:

אוקי. בבקשה. מי בעד קבלת החוק כולל ההסתייגויות שעברו, ירים את ידו.

ענת מאור:

איזה תעודת עניות. איזה תעודת עניות.

היו"ר יוסי כץ:

מי נגד – ירים את ידו. מי נמנע? בבקשה, החוק עבר.

את מוותרת? את מוותרת? חברת הכנסת חזן, בקשת הרביזיה הוסרה? אני שואל.

נעמי חזן:

אדוני, ההליך כאן היה פגום לחלוטין. אתמול היתה הצבעה על החוק, על פי
התקנון ביקשתי רביזיה. התכנסנו כאן בתשע בבוקר - - -

היו"ר יוסי כץ:

דנו.

נעמי חזן:

סליחה, אדוני.

היו"ר יוסי כץ:

בפועל – קוימה.

נעמי חזן:

לא, היא לא קוימה. בפועל התחילו לדון מחדש בחוק.

היו"ר יוסי כץ:

נכון, השגת את מה שרצית.

ענת מאור:

יותר חמור.

נעמי חזן:

אם יותר לי למר, הוא נהיה עוד יותר רע.

ענת מאור:

נכון, עוד יותר חמור.

היו"ר יוסי כץ:

לא נכון.

זאב בוים:

מה זה יותר גרוע? את היית פה? היא יכולה לדבר, את יכולה לדבר בכלל? תבואי
לכאן, תרימי את היד, תורידי את היד וזה הכל.

ענת מאור:

אתה ראית על מה הצבעת? תגיד לי, אתה לא שומע את בני אלון? צריך פרופסור
לדמוקרטיה להזמין?

נעמי חזן:

אני מבקשת התייעצות סיעתית.

היו"ר יוסי כץ:

בבקשה, בשעה 10:45 הצבעה סופית ואחרונה.

זאב בוים:

עוד עשר דקות.

היו"ר יוסי כץ:

רבותי, הצבעה על רביזיה תתקיים בשעה 10:45, זה גם הזמן שניתן להתייעצות
סיעתית, תודה.

קריאות:

הסירה, הסירה. היא הסירה.

נעמי חזן:

אני אבקש להוסיף הסתייגויות מהותיות לחלק מההסתייגויות שהתקבלו.

בנימין אלון:

אבל אין הסתייגות להסתייגות.

נעמי חזן:

לא, משום שהתקבלו הסתייגויות אני רוצה להסתייג. אני מבקשת שירשמו שלוש
הסתייגויות שלי. אני אמסור אותן ואני אסיר את בקשת הרביזיה.

היו"ר יוסי כץ:

האם מקובל? שלוש הסתייגויות בלי להצביע עליהן כאן, ניתנת רשות לדיון
במליאה.

זאב בוים:

בסדר.

אריה האן:

ומסירים את הרביזיה.

היו"ר יוסי כץ:

אני רק רוצה להוסיף: זה המחיר שאנחנו צריכים לשלם על מנת לסיים את הנושא.
אנחנו לא מסיימים את הישיבה, יש לנו עוד נושאים. אל תאשימו אותי במחטף.

מוחמד ברכה:

אני רוצה להגיש הסתייגויות מהותיות, לא לצורך דיבור. רק עכשיו היתה הצבעה.
רק עכשיו התקבלה הסתייגות שהפכה לחלק מהחוק שיובא למליאה.

ארבל אסטרחן:

אבל אם זה משהו מהותי צריך לדון בו. מה אתה רוצה להגיש?

מוחמד ברכה:

אני רוצה לראות מה התקבל ולפי זה.

ארבל אסטרחן:

בעיקרון, הסתייגויות מהותיות אנחנו מביאים לאישור הוועדה.

מוחמד ברכה:

אבל יש הסתייגויות שהתקבלו והפכו לחלק מהחוק שיוגש למליאה, נכון?

ארבל אסטרחן:

נכון.

מוחמד ברכה:

אני רוצה להסתייג מההסתייגות שעברה עכשיו.

היו"ר יוסי כץ:

טוב. לחבר הכנסת מוחמד ברכה יש הסתייגויות מהותיות. כמה?

מוחמד ברכה:

שתים.

היו"ר יוסי כץ:

שתי הסתייגויות מהותיות. אני רוצה לאפשר לו להגיש את שתי ההסתייגויות
המהותיות האלה ולנמק אותן.

שאול יהלום:

יש לי הצעה יותר טובה. שיחליף שתיים לא מהותיות בשתי מהותיות.

מוחמד ברכה:

זה לא העניין. בסופו של דבר אנחנו לא ננצל את כל הזמן של ההסתייגויות. אם
יש ארבע אנחנו לא נדבר עשרים דקות.

היו"ר יוסי כץ:

מי בעד להתיר לו להגיש את ההסתייגויות, בבקשה ירים את ידו. מי נגד? – אין.
מותר.

למען הסדר הטוב אני מבקש להודיע כי הממשלה שומרת לעצמה את הזכות להגיש
הסתייגות בנוסח כפי שהוצע על ידי עורך דין שופמן. למען הסדר הטוב, הסתייגות
בנוסח הזה הוגשה על ידי ועל ידי חבר הכנסת דהאמשה.

 בקשות חברי כנסת להקדמת הדיון בהצעות חוק בקריאה טרומית

1. הצעת חוק העונשין (תיקון – הטפה לטרנספר), התשס"ב-2002 (פ/3856)

2. הצעת חוק יסוד: הכנסת (תיקון – מניעת השתתפות רשימה המטיפה לטרנספר),

התשס"ב-2002 (פ/3859)

היו"ר יוסי כץ:

יש בקשות של חברי כנסת להקדמת הדיון.

שאול יהלום:

יש תשעה קבועים.

אתי בן יוסף:

יש אחד-עשר.

היו"ר יוסי כץ:

חבר הכנסת עסאם מח'ול הודיע לי שמכוניתו נפרצה הלילה והוא קיבל הוראה מקצין
הכנסת להישאר במקום ולא להיכנס לרכב עד לבדיקת חבלן. אני קיבלתי את בקשתו
שחבר הכנסת מוחמד ברכה, באופן חריג ומבלי שהדבר יהווה תקדים, ינמק את
בקשותיו. אני מבקש לקבל על זה הסכמה של חברי הוועדה.

בני אלון:

רגע, רגע. הוא לא אחד מהמציעים?

מוחמד ברכה:

אני אחד מהמציעים.

בני אלון:

הוא אחד מהמציעים. אין בעיה.

היו"ר יוסי כץ:

תודה, בבקשה.

חבר הכנסת איתן, יש לכם זמן להתייעץ, לא עכשיו פה. צאו החוצה, תקיימו
התייעצות בחוץ.

מוחמד ברכה:

הצעת החוק הזו באה כדי לסתום חור, לדעתי, בכל מה שקשור בהסתה לגזענות.

היו"ר יוסי כץ:

סליחה, כל מי שעומד מתבקש לשבת. שקט מוחלט.

חבר הכנסת ברכה בלבד.

מוחמד ברכה:

הצעת החוק הזו באה כדי לסתום חור בכל מה שנוגע להסדרת הסתה לגזענות. יש דעה
שרווחת בחוגים לא מעטים בציבור וגם בכנסת ובמערכת הפוליטית, שטרנספר זו
הבעת דעה לגיטימית. אנחנו באים לטעון שטרנספר שמכוון נגד אזרחים בגלל
לאומיותם, בגלל דתם ובגלל מה שהם, הוא הסתה לגזענות והוא שלילת זכות יסוד.

למה זה דחוף? זה דחוף בגלל סיבה אחת. זה דחוף בגלל שאני חושב שהכנסת צריכה
להיות ערוכה כבר היום לאפשרות של הקדמת בחירות.

בנימין אלון:

אני רוצה להשיב לו.

היו"ר יוסי כץ:

לא, אתה לא משיב לו. אתה לא משיב.

בנימין אלון:

אבל הוא משקר. זה לא מה שכתוב בהצעת החוק.

היו"ר יוסי כץ:

אנחנו לא מנהלים פה ויכוח.

בנימין אלון:

הוא בא לסתום פיות. מהכנסת ה-12 יש מפלגה עם טרנספר מרצון. הוא מציג את זה
כאילו זו גזענות.

היו"ר יוסי כץ:

חבר הכנסת אלון.

שאול יהלום:

לא, אתה צודק. אם זה מהכנסת ה-12, אז זה לא דחוף.

היו"ר יוסי כץ:

כל אחד יצביע על פי צו מצפונו.

רבותי, זה נוגע לסעיפים 1 ו-2. מי בעד הבקשה להקדמת הדיון ירים את ידו.

מוחמד ברכה:

אפשר לדחות את זה עד שמח'ול יהיה? אולי הוא יציג את זה יותר טוב.

היו"ר יוסי כץ:

לא, אני מצטער.

יהושע שופמן:

בעוד שבוע יש כבר 45 יום. זה הונח מזמן.

היו"ר יוסי כץ:

מי בעד הבקשה ירים את ידו. מי נגד – ירים את ידו. תודה. הבקשות לא אושרו.

3. הצעת חוק לתיקון פקודת מסי עירייה ומסי ממשלה (החלת מסי עירייה על גופים
הפטורים מארנונה)(הוראת שעה), התשס"ב-2002 (פ/3909)

היו"ר יוסי כץ:

הצעת חוק לתיקון פקודת מסי עירייה ומסי ממשלה (החלת מסי עירייה על גופים
הפטורים מארנונה). חבר הכנסת אפי אושעיה.

אפי אושעיה:

אדוני היושב ראש, ישנם עשרות מוסדות – אני לא מתכוון למוסדות דת כמו בתי
כנסת, כנסיות, מסגדים וכך הלאה – אלה מוסדות שהם עמותות, שמקבלות פטור
מאגרות שירותים. לא מהארנונה המלאה, משליש מהארנונה, מאגרת השירותים. הן
מקבלות פטור, למרות שהן גוף מסחרי לכל דבר ועניין, שמקבלים בהן משכורות
מנופחות וכך הלאה.

היו"ר יוסי כץ:

מה הדחיפות?

אפי אושעיה:

הדחיפות היא שהיה דיון בבית המשפט בעניין הזה. הבג"ץ אמר לעיריית תל-אביב,
במקרה הזה, שהיא צודקת במאה אחוז, אבל החוק לא מאפשר לה לפעול על פי העניין
הזה והם ממליצים לתקן את החוק. והעניין עומד ותלוי.

היו"ר יוסי כץ:

תודה רבה. מי בעד הבקשה ירים את ידו. נא לספור. מי נגד ירים את ידו. הבקשה
אושרה.

4. הצעת חוק עמידת נבחרי ציבור בקריטריונים לנשיאת משרות בכירות בשירות
הציבור, התשס"ב-2002 (פ/3922)

היו"ר יוסי כץ:

הצעת חוק עמידת נבחרי ציבור בקריטריונים לנשיאת משרות בכירות בשירות
הציבורי, איוב קרא, בבקשה.

איוב קרא:

אדוני היושב ראש, מזה תקופה, לדעתי, היתה כוונה מצד הממשלה להתחשב באנשי
ציבור שאין להם תואר אקדמי במכרזים ובהצעות עבודה שבעצם מפרסמת ממשלת
ישראל. משום מה לא היתה יוזמה ממשלתית לטובת העניין הזה, שלדעתי בא לתקן
עוול שחבר כנסת, או ראש עיר, או סגן ראש עיר, שאין להם תואר אקדמי, פתאום
מוצאים את עצמם על יד איזה בחור שהלך ולמד באיזה מכללה והוא מועדף עליהם
למרות שיש להם ניסיון.

היו"ר יוסי כץ:

למה זה דחוף?

איוב קרא:

כי הכנסת הולכת לצאת לפגרה. אם יעבור החוק בקריאה טרומית, בעיקרון יש כמה
מכרזים שהממשלה מוכנה לקדם.

היו"ר יוסי כץ:

תודה.

מוחמד ברכה:

להסדיר את זה לפני הפריימריז בליכוד ובעבודה.

היו"ר יוסי כץ:

מי בעד הבקשה ירים את ידו. נא לספור.

אתי בן יוסף:

שישה.

היו"ר יוסי כץ:

מי נגד ירים את ידו. תודה, הבקשה אושרה.

5. הצעת חוק העיסוק באקופונגטורה, התשס"ב-2002 (פ/3930)

היו"ר יוסי כץ:

הצעת חוק העיסוק באקופונקטורה, חבר הכנסת יורי שטרן.

יורי שטרן:

אנחנו חוזרים שוב פעם - - -

היו"ר יוסי כץ:

זה אותו סיפור.

יורי שטרן:

זה חוק שבשבוע הבא עולה לקריאה ראשונה. אם אנחנו לא נספיק להעביר אותו
בקריאה טרומית - - -

היו"ר יוסי כץ:

החוק הזה כבר היה בכנסת כשהיית חבר כנסת, לפני שמונית לסגן שר.

סליחה, זו בקשה טכנית. גבירתי היועצת המשפטית, האם הוכנה הצעה לתיקון
התקנון?

ארבל אסטרחן:

כן.

היו"ר יוסי כץ:

אוקי. אני מביא לידיעתכם שאנחנו מביאים תיקון לתקנון, שחבר כנסת שהפך להיות
סגן שר או שר וחזר אחרי זה לכנסת, לא יצטרך מחדש לעבור את כל המסלול, אלא
שייחיו את הצעותיו כתוצאה מהפיכתו לחבר כנסת מן המניין.

מי בעד הבקשה ירים את ידו. מי נגד? אין. הבקשה אושרה.

3.  רה – ארגון בוועדות הכנסת

היו"ר יוסי כץ:

הלאה. רה-ארגון בוועדות הכנסת. פנו אלי הסיעות ישראל אחת, יהדות התורה
והאיחוד הלאומי בבקשות לרה-ארגון. נא לנמק בדקה כל אחד. יושב ראש סיעת
האיחוד הלאומי.

שאול יהלום:

מה קרה פתאום?

היו"ר יוסי כץ:

אני לא יודע. אני רוצה לשמוע. אנחנו הנחנו בפניכם פירוט מדויק. הם רוצים
"רי-שאפל" בוועדות. חבר הכנסת בני אלון, בבקשה.

בנימין אלון:

אדוני היושב ראש, הנושא הזה של רה-ארגון, או רי-שאפל, היה צריך כבר להיעשות
מזמן.

שאול יהלום:

-   - -

בנימין אלון:

אני רוצה להסביר ממש בקצרה. חבר הכנסת יהלום, אמנם המפד"ל היא סיעה יציבה
ושמרה על היציבות שלה ואנחנו כולנו מלאי הערצה ליציבות של המפד"ל, אבל היא
אחת הסיעות היחידות. כמעט בכל הסיעות בבית נעו זעו אמות הסיפים ומפלגות
שינו את מערך היחסים שלהם ובוועדות נוצרו מצבים אנאכרוניסטיים.

אקח דוגמה אחת. בוועדת כספים יש למפלגת העבודה, עם 24 ח"כים היום, שישה
נציגים. לליכוד, עם 19 ח"כים, יש 3 נציגים.

יורי שטרן:

עם עשרים היום.

בנימין אלון:

עם עשרים היום, שלושה נציגים.

שאול יהלום:

אז למה הליכוד לא מבקש?

יורי שטרן:

אנחנו מבקשים. מה אכפת לך?

שאול יהלום:

אפשר לדעת למה הליכוד לא מבקש?

זאב בוים:

הליכוד שותף – לא רוצה להגיד בכיר – אבל הוא שותף בהחלט לבקשה הזאת.

היו"ר יוסי כץ:

רבותי אולי תהיו בשקט? אנחנו לא נצביע על החוק של חבר הכנסת כהן היום, בקצב
הזה.

בנימין אלון:

אדוני היושב ראש, עוד לפני הכהונה שלך כיושב ראש, העבירו פה חוק שאני לא
חושב שהוא היה לכבודה של הכנסת. חוק הוראת שעה ששינה מוסדות עולם. החליט
שבגלל כל מיני כאלה דברים, נעלה את מספר הח"כים - בהוראת שעה - נעלה את
מספר הח"כים בשלושת הוועדות – כספים מ-17 ל –20, חוץ וביטחון נדמה לי ל-18
וחוקה ל-19. החוק הזה הוא כתם, הוא לא מכובד. היו לנו מוסדות מאז הכנסת
הראשונה. מה שזה גרם גם זה לייצוג לא נאות. כי אם למפד"ל למשל היה, בצדק,
נציג בכל אחת מהוועדות האלה והוא היה אחד מ-17, אז הוא עכשיו אחד מ-20.

אז עכשיו, לדעתי, יש מקום, אחרי כל השינויים האלה, לעשות רי-שאפל.

היו"ר יוסי כץ:

תודה. חבר הכנסת אפי אושעיה.

אפי אושעיה:

אדוני היושב ראש. הטענה של הליכוד, בעיקר, שבעקבות העובדה שהיו חילופי
שלטון בראשות הממשלה נגרם עיוות בוועדות הכנסת, בעקבות המשא ומתן שהיה על
בסיס קואליציוני בזמנו, היא נכונה משום שהמציאות השתנתה. ולפיכך אני מבקש
להציע שדיון מהסוג הזה יהיה בין ראשי הקואליציה, לפחות. כדיון מקדמי, להכין
את הנושא ולבוא אתו לוועדה.

בנימין אלון:

ראשי הסיעות הגדולות.

היו"ר יוסי כץ:

חבר הכנסת יורי שטרן, אתה רוצה להוסיף משהו? כי אתה היית בין המבקשים.

יורי שטרן:

אני לא חושב שזה עניין של קואליציה. זה לא יכול להיות שהקואליציה תקבע פה.
יש מפתח של סיעות - - -

אפי אושעיה:

אוקי. ראשי הסיעות.

היו"ר יוסי כץ:

אני מציע דבר כזה: מאחר שהפנייה היתה מטעם סיעת האיחוד הלאומי, ראש סיעת
האיחוד הלאומי.

בנימין אלון:

נציג מחמש הסיעות הגדולות.

היו"ר יוסי כץ:

נציג מחמשת הסיעות הגדולות, בסדר.

שאול יהלום:

הרי רוצים פה לדפוק את הסיעות הקטנות.

היו"ר יוסי כץ:

אל תדאג, זה עוד ייקח זמן עד שהם יבואו עם הצעה.

אפי אושעיה:

ראשי הסיעות.

היו"ר יוסי כץ:

ראשי חמשת הסיעות הגדולות.

שאול יהלום:

לא, ראשי כל הסיעות.

קריאות:

- - -

היו"ר יוסי כץ:

ראשי חמשת הסיעות הגדולות מהקואליציה ומהאופוזיציה, יתכנסו ויבואו עם
המלצה. תודה.

ד. שינויים בראשות ועדות הכנסת

היו"ר יוסי כץ:

הלאה. שינויים בראשות ועדות הכנסת. חבר הכנסת יורי שטרן, הגשתם בקשה להחליף
את יושב ראש הוועדה לעובדים זרים. נימוקיכם.

יורי שטרן:

לא להחליף את יושב ראש הוועדה. הוא חבר שלי. אלא שהוועדה הזאת היתה ועדה של
הסיעה שלנו, לפני שנכנסנו לקואליציה. כשהיינו בקואליציה היו לנו שתי משרות
של שרים וסגן שר ולכן ויתרנו על הנושא הזה. עכשיו, כשאנחנו שוב פעם
באופוזיציה, נוצר מצב, כבוד היושב ראש, שלאופוזיציה בכנסת הזאת יש רק ארבע
ועדות. זה מצב שהוא לא טוב והוא לא נכון מבחינה חוקתית.

מיכאל איתן:

מה, כל כך הרבה?

היו"ר יוסי כץ:

זה יותר מאשר בעבר.

אפי אושעיה:

עוד לא היה תקדים כזה.

אסתר הרצוג:

זה מ-17 ועדות. כולל הלא-סטטוטוריות.

היו"ר יוסי כץ:

סליחה, רבותי. בבקשה.

יורי שטרן:

אני אסיים את המשפט. אנחנו סיעה של שבעה ח"כים. בסך הכל באופוזיציה יש 38
חברי כנסת.

איוב קרא:

אז למה דווקא הוועדה הזאת?

יורי שטרן:

אני ביקשתי את הוועדה הזאת כי היא היתה, על פי הסיכומים המוקדמים, בידינו.
אנחנו מוכנים גם לוועדה אחרת, לא סטטוטורית – כי ועדה סטטוטורית יש לנו.

היו"ר יוסי כץ:

אני רוצה להציע שמנהלת הוועדה תכין לנו לשבוע הבא את רשימת ראשי הוועדות
כדי שנוכל לבדוק את הטענות.

זאב בוים:

תרשה לי להגיד מילה אחת.

היו"ר יוסי כץ:

בבקשה, חבר הכנסת בוים.

זאב בוים:

זעקתו של יורי שטרן נשמעת באמת – אבל זה לא כצעקתה. במסגרת ההסכם
הקואליציוני שהיה כשהאיחוד צורף לקואליציה בשעתו, הוא קיבל ועדה בראשותו.
זו הוועדה של העלייה והקליטה ואכן, עד היום, למרות שחלו שינויים במערכת
הקואליציונית והאיחוד פרש מהקואליציה, הוועדה נמצאת בידיו. עכשיו רוצה יורי
שטרן לבוא ולבקש גם את ועדת עובדים זרים. צריך להחליט האיחוד: האם הוא
מעדיף את ועדת העלייה והקליטה, או את ועדת העובדים הזרים. בבקשה, תגידו מה
אתם רוצים.

מיכאל איתן:

הגזמת. לאופוזיציה יש ארבע ועדות פה.

זאב בוים:

לא היה בחיים דבר כזה.

מיכאל איתן:

כספים, כלכלה, עלייה וקליטה וביקורת המדינה. הוועדות הכי חשובות בכנסת.

יורי שטרן:

כספים זה קואליציה.

זאב בוים:

מה פתאום?

יורי שטרן:

סגן השר רביץ.

אפי אושעיה:

לא. התפטרו.

זאב בוים:

הם התפטרו.

אפי אושעיה:

יורי, עשית טעות, אני חושב.

היו"ר יוסי כץ:

רבותי, תודה.

אני עובר לנושא הבא, הוא יותר חגיגי. אנחנו אמנם בהרכב חסר, אבל אנחנו
בשבוע הבא מתעתדים להחליף את ראשי הוועדות בוועדת חוץ וביטחון, בוועדת
חוקה, חוק ומשפט ובוועדה לענייני ביקורת המדינה.

ההצעה היא שחבר הכנסת מיקי איתן יחליף את חבר הכנסת אופיר פינס בראשות ועדת
החוקה, חוק ומשפט, שחבר הכנסת חיים רמון יחליף את חבר הכנסת דוד מגן בראשות
ועדת החוץ והביטחון, שחבר הכנסת רן כהן יחליף את חבר הכנסת אמנון
רובינשטיין בוועדה לענייני ביקורת המדינה.

אני מבקש להצביע על ההמלצות האלה כמקשה אחת, שתהיה בגדר המלצה שלנו
לוועדות. מי בעד ההצעה ירים את ידו. מי נגד? אין. אני מודה לכם.

מיכאל איתן:

איך מתבצע התהליך עצמו?

היו"ר יוסי כץ:

אחרי שאנחנו המלצנו, אני אופיע – קבעתי עם ראשי הוועדות. בוועדה לענייני
ביקורת המדינה ביום רביעי בשעה 08:30, בוועדת חוקה, חוק ומשפט בשעה 09:30
ובוועדת חוץ וביטחון בשעה 10:00.

ה. מינוי סגן ליושב ראש הכנסת

היו"ר יוסי כץ:

מינוי סגן ליושב ראש הכנסת. אדוני המזכיר, מה מצבת הסגנים דהיום?

אריה האן:

יש 13 סגנים.

היו"ר יוסי כץ:

יש בפועל או צריכים להיות?

אריה האן:

הוחלט על 13 סגנים. ברגע שמקסים לוי איננו סגן, נשארנו עם 12.

אפי אושעיה:

זה חסר נוראי, אדוני היושב ראש.

היו"ר יוסי כץ:

חבר הכנסת זאב בוים פנה אלי בנושא וחבר הכנסת אפי אושעיה. בבקשה, חבר הכנסת
זאב בוים.

זאב בוים:

חברים יקרים, השאלה לגבי מצבת הסגנים היא שאלה בפני עצמה, אבל אני חושב
שהיא לא קשורה לעניין הזה מפני שאנחנו פנינו, בעקבות התפטרותו של חבר הכנסת
לשעבר מקסים לוי, אחרי בחירתו לראש עיריית לוד. הוא שימש כסגן יושב ראש
הכנסת, על המכסה של הליכוד.

אפי אושעיה:

מה? מה פתאום.

זאב בוים:

כן. וכיוון שמקסים לוי, כאמור, פרש, אנחנו מבקשים עכשיו למנות את חבר הכנסת
איוב קרא מן הליכוד לסגן יושב ראש הכנסת במקומו.

כדי להסיר ספק, אחרי ששמעתי את קריאת התמיהה מפי ידידי חבר הכנסת אפי
אושעיה, אני רוצה להזכיר לכולם שהיה זה חבר הכנסת רובי ריבלין, בטרם היותו
שר, אשר שימש כסגן יושב ראש הכנסת השני של הליכוד בנשיאות ומשהפך להיות שר
התפנתה המשרה ואז הוא בא והסכים שחבר הכנסת מקסים לוי – למרות שהוא לא
בסיעת הליכוד, הוא השתייך לישראל אחת – היתה הסכמה שמקסים לוי יתפוס את
מקומו של רובי ריבלין. זה היה הסכם ברמה האישית. אם מישהו רוצה לערער על
ההרכב, אז אני לא רוצה לפתוח את העניין שהתחיל לשאול יושב ראש הוועדה – 13
אנשים, איזה מפלגות הם מייצגים – כי אז תגלה למרבה ההפתעה, חבר הכנסת אפי
אושעיה, שבמצב הנוכחי לליכוד היום יש רק סגן יושב ראש אחד בנשיאות, חבר
הכנסת הירשזון, מה שכמובן לא עולה על הדעת.

אפי אושעיה:

אני מסכים. אדוני היושב ראש, לסיעת העבודה יש היום 25 חברים. לדוגמה, סיעת
ש"ס, שהיא סיעה מאד מאד דומיננטית וחשובה בכנסת ובכל זאת יש לה שניים, עם
17 חברי כנסת. לליכוד יש גם שניים. הם פשוט ניכסו על חשבונם מקום אחד. חבר
הכנסת מקסים לוי, על פי הרישומים שקיבלתי מוועדת הכנסת, נבחר לתפקידו במקום
חבר הכנסת אלי גולדשמידט, שנבחר להיות יושב ראש ועדת הכספים. אם אני טועה
וצודק זאביק בוים, אני לא מתווכח. אני רק מבקש מהוועדה לברר את העובדות
ולהציג אותן.

בנימין אלון:

יש לי הצעה, אם אפשר. דקה אחת. האם אפשר ששתי הסיעות הגדולות, באומץ לב,
בהצעה של רי-שאפל, יתייחסו לכל מכסת הסגנים ויביאו הצעה.

קריאות:

-   - -

אפי אושעיה:

אני מבקש מיושב ראש הוועדה למסור לנו את כל הנתונים, נדע את העובדות ונדע
מה לעשות.

מיכאל איתן:

רגע. מה זה קשור במצב – שכולם מסכימים שהוא לא נכון - שלליכוד יש רק סגן
אחד? בוא נתקן קודם כל את העוול וכל תיקון נעשה בהמשך. הרי היה מקסים לוי
בתפקיד.

אפי אושעיה:

אבל מקסים לוי לא היה חבר ליכוד.

מיכאל איתן:

אבל אתה מסכים שחסר לליכוד.

אפי אושעיה:

אבל הליכוד נתן למפלגה אחרת.

איוב קרא:

איזה מפלגה אחרת? איזה? איזה?

אפי אושעיה:

נשמע את הנתונים. בואו נשמע, אולי אתה צודק, אני לא יודע.

היו"ר יוסי כץ:

רבותי, על פני הדברים - - -

זאב בוים:

רובי ריבלין החליף את גדעון עזרא.

אפי אושעיה:

תקשיב לעובדות, מה אתה רוצה?

היו"ר יוסי כץ:

על פני הדברים נראה לי שסיעת הליכוד יש לה תת ייצוג ברשימת הסגנים. יחד עם
זאת, מאחר שאני אינני יודע, אולי אחד מאנשי ש"ס - - -

אפי אושעיה:

אתה מוכן למסור את העובדות? מקסים לוי במקום מי נכנס?

איוב קרא:

מקסים לוי נכנס במקום רובי ריבלין.

אפי אושעיה:

רגע, אבל למה אתה עונה?

איוב קרא:

לליכוד היו תמיד שניים, מה יש פה לדבר? היו גדעון עזרא ורובי ריבלין. עכשיו
הירשזון וצריך להיות עוד אחד.

היו"ר יוסי כץ:

סליחה רגע. מצד שני הטיעון שמקסים לוי היה ברשימת ישראל אחת כשהוא נבחר
לתפקידו כסגן יושב ראש הכנסת, מחייב בדיקה מה קרה אחר כך. משום שהבנתי שאת
השר ריבלין אף אחד לא החליף מסיעת הליכוד כסגן יושב ראש הכנסת. והשר ריבלין
אתמול אמר לי שבשעתו, כאשר הוא עזב, אז סוכם כאילו בעל פה, שמאחר ובינתיים
עבר מקסים לוי להיות עצמאי, הוא יישאר.

אפי אושעיה:

מקסים לוי נכנס במקום אלי גולדשמידט.

היו"ר יוסי כץ:

אינני יודע אם הדברים נכונים. אני מציע לשני ראשי הסיעות – תקשיבו טוב - -
-

זאב בוים:

כמה היו - - -

אפי אושעיה:

היו שלושה - - -

בנימין אלון:

אולי רובי רוצה לחזור לתפקיד הזה, למה אתם חוסמים אותו?

היו"ר יוסי כץ:

חבר הכנסת אושעיה, יש כאן, אני רואה, פרוטוקול מ- 20.7.99 וכתוב בו כך. חבר
הכנסת אלי גולדשמידט התפטר מתפקידו כסגן יושב ראש הכנסת ובמקומו הומלץ
לבחור בחבר הכנסת מקסים לוי לכהן כסגן יושב ראש הכנסת.

אפי אושעיה:

זה מה שאני אומר, מאיפה הסיפור הזה.

היו"ר יוסי כץ:

זה לא מספיק לי. תפסיקו להתווכח. תפסיק להתווכח, חבר הכנסת אושעיה. אתה
מפריע לי. מה שאני מבקש – לקחת בפרוטוקולים את כל החילופין שהיו בסגני יושב
ראש הכנסת, התפטרויות והחלפות ולהעביר אלי. אני אשב עם שני ראשי הסיעות
הגדולות.

שאול יהלום:

אבל זה דחוף. לפני הפגרה מי ינהל את הדיונים?

היו"ר יוסי כץ:

אני מבטיח לכם שזה יהיה במועד. הלאה.

איוב קרא:

יוסי, אתה עובר לסדר היום. אנחנו רוצים עכשיו לגמור את זה. זה לא יכול
להיות כך.

היו"ר יוסי כץ:

תעזוב, באמת. אתה רואה שהדברים עוד לא בשלים. אני לא מתכוון לסחוב שום דבר,
בשבוע הבא נגמור את העניין. מה הסיפור?

איוב קרא:

אתה סוחב. אתה סוחב.

זאב בוים:

אדוני היושב ראש.

היו"ר יוסי כץ:

רבותי, אני משתדל להיות הוגן כלפי כולם.

איוב קרא:

אתה לא הוגן בכלל. מה שהוא אמר זה רמאות לשמה. מה זה? שני אנשים היו לנו,
אתה יודע את זה.

זאב בוים:

איוב, איוב, רגע.

איוב קרא:

אנחנו רוצים עוד היום. יש פרוטוקולים, תוציאו אותם בבקשה.

אפי אושעיה:

רגע, רגע, תסלח לי. מה, אתה מאפיונר? מה אתה צועק? מי אתה? מה אתה מאפיונר?
מה זה פה הברדק הזה, אתה לא מתבייש?

איוב קרא:

אתה עושה ברדק, אתה עושה ברדק.

אפי אושעיה:

אומרים לך יבדקו את הפרוטוקולים.

איוב קרא:

אתה עושה ברדק.

היו"ר יוסי כץ:

אני קורא אתכם לסדר. חבר הכנסת קרא.

אפי אושעיה:

-   - - על מי אתה מאיים?

היו"ר יוסי כץ:

חבר הכנסת קרא, חבר הכנסת אושעיה, אני קורא אתכם לסדר. אני קורא אתכם לסדר.

זאב בוים:

אדוני היושב ראש - - -

איוב קרא:

אתם מורחים - - -

זאב בוים:

תן לי רגע לדבר.

איוב קרא:

משקר, משקר. אתה משקר.

אפי אושעיה:

אתה לא תהיה. אתה לא תהיה, זהו. אתה לא תהיה.

היו"ר יוסי כץ:

רבותי, אני ארחיק את שניכם.

זאב בוים:

אני בכל זאת רוצה, למרות שאתה רוצה לסגור את הנושא, אני רוצה ברשותך רגע,
לסדר, לחזור לנושא.

איוב קרא:

הכנסת לא יכולה להוציא פרוטוקולים? לא יכולה לבדוק? מה זה?

זאב בוים:

רגע, תן לי. אני רוצה לעזור לך.

איוב קרא:

אתה יושב ראש ועדת כנסת, אתה צריך להכין את עצמך לכנסת. יש לך פרוטוקולים,
יש לך הכל.

זאב בוים:

עזוב, אני לא רוצה לדבר.

איוב קרא:

אל תדבר ושלא יהיה - - - כל הכנסת הזאת רמאות אחת גדולה. עובדים זרים - - -
הכל מאפיה אחת גדולה, הכל מאפיה פה. כל הכנסת הזאת. גם הוועדה שלך מאפיה.

שאול יהלום:

אתה רוצה להיות סגן יושב ראש, אתה צריך להתנהג אחרת.

היו"ר יוסי כץ:

סליחה, רבותי.

ו. הצעה לתיקון תקנון הכנסת בנושא סדר רישום שמות המציעים בהצעות חוק
שמוזגו

היו"ר יוסי כץ:

הנושא הבא. ארבל בבקשה, תיקון לתקנון. תקשיבו טוב.

ארבל אסטרחן:

זה תיקון שהוכן לבקשת מזכיר הכנסת, בעקבות בעיות שהתעוררו מספר פעמים.

סעיף 140 לתקנון הכנסת קובע שכאשר ועדה מכינה לקריאה ראשונה מספר הצעות חוק
פרטיות ביחד, שעברו קריאה טרומית, הסעיף קובע מהו סדר הופעת השמות לגבי
הנוסח הכחול שמפורסם ברשומות.

היום קבוע שאם הצעות שונות שאוחדו להצעה אחת לקריאה ראשונה נדונו בדיון
מוקדם, במועדים שונים, סדר השמות יהיה לפי מועדי הדיונים ואם הן נדונו
בדיון מוקדם באותו יום, זה יהיה לפי הסדר של מספרי ה- "פ/" – הסדר שבו
הוגשו ליושב ראש והונחו על שולחן הכנסת. זה המצב היום. זה גורם לכך שתהיה
אפשרות, למשל, שיש שתי הצעות חוק, שבכל אחת מהן עשרה שמות של ח"כים, אז
קודם יהיו העשרה מההצעה הראשונה ואחר כך העשרה מההצעה השניה. זה יוצר מצב
שהיוזם של ההצעה השניה הוא כאילו במקום ה-11 מבחינת רשימת השמות.

אני הבנתי שהמצב הזה יצר בעייתיות ולפיכך הוכן פה נוסח לפיו קודם כל יהיו
שמות היוזמים של הצעות החוק – לפי אותו סדר שאמרתי, לפי מועדי הדיון או לפי
מספר ה- "פ/" ואחר כך כל יתר חברי הכנסת.

אריה האן:

אני מבקש עוד מילה. יש חברת כנסת שפנתה אלי בנושא הזה. קודם כל, העניין הוא
נורא פשוט. יש לפעמים ארבע הצעות חוק על אותו נושא – אולי אפילו היום –
ארבעה יוזמים ובסוף מה שיקרה לפי התקנון הקיים, זה שרק אחד ירשם ראשון
כיוזם ואם מישהו שמו מתחיל ב"ס" והוא היה יוזם, שמו יהיה בתחתית הרשימה. אז
זה לא צודק.

חברת הכנסת טענה – ואת זה אני משאיר לשיקולכם – שיש גם הצעות חוק – הצעת
חוק אחת שיש לה שניים-שלושה יוזמים ואחר כך מצטרפים עוד שישים. היא מבקשת
שגם במקרה כזה היוזמים יירשמו ראשונים.

ארבל אסטרחן:

הסעיף הזה עונה על זה.

שאול יהלום:

אני קודם כל רוצה לדון בסעיף של התקנון עצמו. מה הצדק? הצדק הוא שלפי ה-
"פ/" יהיה הסדר. לא לפי הדיון. למה? כי ההנחה אומרת שה- "פ/"השני והשלישי
ראה כבר את החוק, בדרך כלל והוא העתיק את החוק. אז אפילו אם הוא יוזם, הוא
לא יוזם בדיוק. זה צריך להיות ההיגיון בכל מקרה. לא רק ביום אחד, אלא אם
איחדו אפילו במועדים שונים, צריך להיות ה- "פ/" כי אני הגשתי את זה ראשון,
הבאתי ראשון את ה- "פ/" לעולם ואחר כך תעשו את מה שאחרי זה. אז אם כבר לתקן
אז צריך לתקן את שני הדברים לפי ה- "פ/". גם לפי אותו יום וגם אם חבר שלי
הוא יושב ראש ועדה והוא הביא את זה קודם כי לחצתי עליו, זה לא צודק שאני
אהיה קודם.

היו"ר יוסי כץ:

חבר הכנסת יהלום, אני מבין את ההסתייגות שלך מהרעיון ואני מציע דבר כזה:
אתה יושב ראש ועדת התקנון, הנושא עובר אליך לדיון.

שאול יהלום:

טוב.

היו"ר יוסי כץ:

תודה.

אריה האן:

רגע. שאול, לפי דעתי אתה לא מדייק ואני אגיד לך למה.

זאב בוים:

זה יהיה בוועדת התקנון, עזוב.

אריה האן:

אבל יש מקרים שפשוט יעשו להם עוול עכשיו.

היו"ר יוסי כץ:

אין מה לעשות. יש השגות. אם זה היה עובר פה אחד, זה משהו אחר.

ז. העברת הצעות חוק מוועדה לוועדה אחרת

היו"ר יוסי כץ:

העברות מוועדה לוועדה.

משה גפני:

אדוני יושב ראש הוועדה. אני מצטער, אני פשוט ניהלתי ישיבה בוועדת הפנים.
לגבי הנושא של הרי-שאפל בוועדות.

שאול יהלום:

סוכם שראשי הסיעות הגדולות – לא אנחנו – ידונו בעניין.

משה גפני:

לא, אבל תראה. לנו זרקו שני חברים מוועדת הכספים, חבר מוועדת החינוך, חבר
מוועדת חוץ וביטחון. מה, אנחנו לא נהיה בוועדה הזאת? מה, זרקו מישהו
מהסיעות הגדולות? אולי יזרקו אותנו גם מהכנסת?

היו"ר יוסי כץ:

בסדר, אז תעלה את זה. אני מצטער, אני זימנתי את הישיבה – כתבתי גם בזימון –
לפי בקשתכם. איש לא נכח כאן. אני לא בא בטענות אליך, אבל תבוא בדברים עם
חמשת ראשי הסיעות.

חבר הכנסת אופיר פינס. הצעת חוק העמותות (תיקון – הגבלת רישום, שכר מנהל
ותרומות). הוסכם על הקמת ועדה משותפת, חוקה, חוק ומשפט וועדת הפנים. חבר
הכנסת גפני גורס שהראשות צריכה להיות של ועדת הפנים ואיכות הסביבה.

שאול יהלום:

מה פתאום?

היו"ר יוסי כץ:

האם הגעתם להסכמה?

אופיר פינס-פז:

קודם כל, אתה הצעת לי, אדוני היושב ראש, שראשות הוועדה תהיה בראשות ועדת
חוקה. לא בראשותי, אגב. אני אומר כבר: אני בעל החוק, לא אני אהיה.

היו"ר יוסי כץ:

האם יש הסכמה ביניכם, אולי? עשו את זה רק לפני שבוע ששמו את חבר הכנסת דוד
טל בהצעה שנוגעת לתגמולי משרד הביטחון מטעם ועדת החוץ והביטחון ומנעו בזה
את הסכסוך. למה שלא תגיעו להסכמה? או על מישהו בוועדת הפנים או על מישהו
בוועדת חוקה. למה להגיע לעימותים?

אופיר פינס-פז:

אתה מוכן ששאול יהיה? בבקשה.

משה גפני:

קודם כל אני מסכים לשאול, זה דבר ראשון, אבל אני רוצה להגיד משהו.

שאול יהלום:

אני מודה לכם רבותי.

היו"ר יוסי כץ:

דקה לחבר הכנסת גפני.

משה גפני:

אדוני היושב ראש, חבר הכנסת אופיר פינס, בשלבים האלה עומדת הצעת חוק שלו,
מקבילה, על אותם סעיפים.

אופיר פינס-פז:

לא.

משה גפני:

אל תגיד לי לא. יש דיון היום בוועדת הפנים על זה. יש הצעת חוק של אבשלום
וילן - - -

אופיר פינס-פז:

הורדתי אותו.

משה גפני:

לא הורדת אותו. אדוני היושב ראש, זה פשוט שיבוש עבודת הכנסת. הנושא של חוק
העמותות - - -

שאול יהלום:

לא נכון. כל התקנות של חוק העמותות בוועדת חוקה.

משה גפני:

התקנות כן. אתה יודע מה, אני מבקש שהיועצת המשפטית תאמר.

היו"ר יוסי כץ:

אני מעמיד להצבעה תכף, אני רק רוצה את דעת היועצת המשפטית.

ארבל אסטרחן:

הנושא של חוק העמותות הוא קצת בעייתי במובן זה היות והשר האחראי הוא שר
הפנים, המערך של רשם העמותות הוא במשרד הפנים ולעומת זאת קובע החוק שהתקנות
יהיו באישור ועדת החוקה ואני הסתכלתי איפה היו תיקונים לחוק או דיונים
בחוק, הם היו בשתי הוועדות.

היו"ר יוסי כץ:

בשתי הוועדות. אני מבקש ממך לקבל את זה, בראשות וועדת חוקה בתנאי שחבר
הכנסת יהלום יהיה יושב ראש הוועדה.

משה גפני:

ומה נעשה עם החוקים הקיימים היום?

שאול יהלום:

תעביר אלי.

אופיר פינס-פז:

אתה רוצה להעביר אליו?

היו"ר יוסי כץ:

תמשיך אתם. אף אחד לא מעביר ועדה. אנחנו מתחייבים. בסדר? אושר.

שאול יהלום:

אם תרצה להעביר – תעביר.

היו"ר יוסי כץ:

תודה, אושר.

משה גפני:

לא קבענו כמה חברים.

אתי בן יוסף:

שישה, לא?

היו"ר יוסי כץ:

שלושה-שלושה.

משה גפני:

לא. ארבעה-ארבעה.

היו"ר יוסי כץ:

ארבעה-ארבעה מכל ועדה, נא להודיע לנו על ההרכבים.

הנושא הבא: חבר הכנסת דוד טל מבקש להעביר את הצעת חוק תגמולים לאסירי ציון,
לבני משפחותיהם (תיקון – הכנסה מירבית) מוועדת העבודה לוועדת העלייה
והקליטה. הוא מבקש. מי בעד – ירים את ידו. מי נגד? – אין. עבר.

הנושא האחרון זה נושא של חבר הכנסת וילן. חבר הכנסת דוד טל מבקש להעביר את
הצעת החוק לתיקון פקודת האגודות השיתופיות (יצור ואספקת תוצרת חקלאית)
מוועדת הכלכלה לדיון בוועדת העבודה. חבר הכנסת פורז מתנגד.

אתי בן יוסף:

יש מכתב.

שאול יהלום:

אתה צריך להזמין את פורז.

אבשלום וילן:

פורז שלח אותי. אני מודה פה, למען גילוי נאות, שאני אדיש לנושא. אני לא
יודע. הוויכוח הוא על הסמכות העקרונית של הוועדה. הצעת החוק שלי בקריאה
טרומית לתיקון פקודת האגודות השיתופיות באה לאפשר לחקלאים שרוצים לשווק
במשותף גם במסגרת מתפרקת, להמשיך לעשות את זה. לתומי חשבתי שזה ילך לוועדת
כספים. הבנתי שאומר חבר הכנסת פורז שביקשני לייצג אותו פה, שכל נושא
האגודות השיתופיות הוא בתחום ועדת הכלכלה. אומר דוד טל שהנושא בתחום ועדת
העבודה והרווחה.

שאול יהלום:

למה טל אומר שזה שייך לו?

אבשלום וילן:

רשם האגודות השיתופיות נמצא במשרד העבודה והרווחה. אז על פניו, זה התיקון
לדוד טל. אומר פורז לפי תקנון הכנסת - - -

היו"ר יוסי כץ:

איגוד שיתופי – כתוב פה בתקנון הכנסת – איגוד שיתופי שייך לוועדת הכלכלה.

דוד לב:

לפחות כשאני הייתי שם, כל הנושאים החקלאיים מהסוג הזה נדונו בוועדת הכלכלה.

אבשלום וילן:

אני אומר שוב: אין לי שום העדפה אישית פה. אני אומר שלדעתי צריך ללכת לפי
התקדימים של הכנסת. מדובר בשינוי לחוק האגודות השיתופיות. זה לא הרשם, זה
יותר ההיבט הכלכלי. זה אני מודה.

היו"ר יוסי כץ:

גברתי היועצת המשפטית, יש לך עמדה בנושא?

ארבל אסטרחן:

לא. אין עמדה.

אתי בן יוסף:

אולי משותפת?

משה גפני:

אולי באמת משותפת?

היו"ר יוסי כץ:

בבקשה, אבל השאלה היא בראשות מי.

אבשלום וילן:

זה "פקקטה" חוק. זה עלבון לאינטליגנציה. התיקון הקטן הזה לשתי ועדות,
השתגעתם?

היו"ר יוסי כץ:

איזה ועדה נראית לך?

אבשלום וילן:

לא משנה מי. זה תיקון קטן.

אליעזר (מודי) זנדברג:

-   - - לפי הסדר, ועדת הכלכלה.

אבשלום וילן:

אני גם מסתדר עם שני יושבי הראש, אין לי פה שום העדפה. זה רק מה שקובעת
ועדת הכנסת.

היו"ר יוסי כץ:

אפשר לראות את תקנון הכנסת, בבקשה?

משה גפני:

כן, אני מציע ללכת לפי התקנון.

שאול יהלום:

לפי התקנון זה ועדת הכלכלה.

אתי בנדלר:

ועדת הכלכלה.

דוד לב:

יש פה גם חקלאות וגם איגוד שיתופי.

היו"ר יוסי כץ:

בכלכלה כתוב: איגוד שיתופי.

שאול יהלום:

וגם חקלאות. זה כלכלה פה.

היו"ר יוסי כץ:

עבודה ורווחה: ביטחון סוציאלי - - - שיקום נכים, שיקום נכי צה"ל ונפגעים
אחרים, עבריינים צעירים, גמלאות, תגמולים, חוקת תשלומים - - -. איפה ההצעה
עצמה?

אבשלום וילן:

תיקון - - - בחוק האגודות השיתופיות, שיאפשר לקבוצת חברים גם אם
המסגרת - - - מתפרקת, להמשיך לשווק במשותף.

היו"ר יוסי כץ:

לא נראה לי שזאת עבודה ורווחה, עם כל הכבוד. זו ועדת הכלכלה. זו ועדת
הכלכלה.

יאיר פרץ:

מה אומרת היועצת המשפטית?

היו"ר יוסי כץ:

אין לה דעה בנושא אבל אומר דוד לב שנושאים מהסוג הזה נדונו בוועדת הכלכלה,
כי זה לא נוגע לזכויות סוציאליות.

מי בעד ועדת הכלכלה ירים את ידו. מי נגד? אין. אושר. הנושא יישאר בוועדת
הכלכלה ולא יועבר.

הישיבה נעולה.

הישיבה ננעלה בשעה: 10:50.
