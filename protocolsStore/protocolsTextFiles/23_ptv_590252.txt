הכנסת העשרים-ושלוש

מושב שני

פרוטוקול מס' 77

מישיבת ועדת הכנסת

יום שני, כ"ב בחשון התשפ"א (09 בנובמבר 2020), שעה 10:00

סדר-היום:

<< נושא >> 1. הצעת חוק ביטול עדכון שכר חברי הכנסת בשנת 2021 (הוראת שעה),
התשפ"א–2020. << נושא >>

<< נושא >> 2. קביעת ועדה לפי חוק שירות לאומי-אזרחי, התשע"ד–2014 – פניית
שר ההתיישבות. << נושא >>

<< הצח >> 3. פניית יושבת-ראש ועדת הפנים והגנת הסביבה בדבר טענת נושא חדש
בעת הדיון בהצעת חוק הכניסה לישראל (תיקון מס' 33), התש"ף–2020 (מ/1363).<<
הצח >>

נכחו:

חברי הוועדה:

איתן גינזבורג – היו"ר

עוזי דיין

עמית הלוי

אחמד טיבי

מתן כהנא

אוסנת הילה מארק

מיכאל מלכיאלי

חמד עמאר

יצחק פינדרוס

טלי פלוסקוב

אלעזר שטרן

הילה שי וזאן

חברי הכנסת:

משה ארבל

יוראי להב הרצנו

יוליה מלינובסקי

אוסאמה סעדי

שלמה קרעי

מוזמנים:

חיים אבידור – חשב הכנסת

טובי חכמיאן – מנהלת תנאי שכר, גזברות הכנסת

משתתפים (באמצעים מקוונים):

טל שחם – רפרנט שכר, משרד האוצר

לינא סאלם – עו"ד, מחלקת ייעוץ וחקיקה, משרד המשפטים

הידי נגב – עו"ד, התנועה לאיכות השלטון

ייעוץ משפטי:

ארבל אסטרחן

מנהלת הוועדה:

נועה בירן-דדון

רישום פרלמנטרי:

רונית יצחק

<< נושא >> 1. הצעת חוק ביטול עדכון שכר חברי הכנסת בשנת 2021 (הוראת שעה),
התשפ"א–2020 << נושא >>

<< יור >> היו"ר איתן גינזבורג: << יור >>

חברי הכנסת, בוקר טוב, אני מתכבד לפתוח את ישיבתה של ועדת הכנסת, היום יום
שני, כ"ב בחשון התשפ"א, 9 בנובמבר 2020. על סדר-היום כמה נושאים, אך נתחיל
בראשון: דיון בהצעת חוק לביטול עדכון שכר חברי הכנסת בשנת 2021 (הוראת
שעה), התשפ"א–2020. הצעת חוק מטעם ועדת הכנסת כהכנה לקריאה ראשונה. אנחנו
ניצבים בתקופה - -

<< קריאה >> קריאה: << קריאה >>

דרמטית.

<< יור >> היו"ר איתן גינזבורג: << יור >>

- - קשה ומורכבת, שבה החברה הישראלית מתמודדת עם משבר בריאותי בראש
ובראשונה, שמשליך גם על משבר כלכלי קשה עם הרבה מאוד אנשים שאיבדו את מקום
עבודתם, אנשים שיצאו לחופשה כפויה ללא תשלום. ובעידן כזה שבו הכלכלה
הישראלית והמשק הישראלי נמצא במיתון וכמעט בהקפאה, דבר שכולנו ערים לו, אבל
כמובן שמשליך גם על עוד דברים, יש לו אדוות רבות בחברה הישראלית, והוא גם
משליך בסופו של יום על דברים שאולי ביום רגיל לא היינו חושבים עליהם. אבל
זה כמובן משליך גם על דברים כאלה כמו שכר חברי הכנסת. מכיוון שבתקופה כזאת,
כשיש כמות גדולה של מובטלים, ויש כמות גדולה של אנשים שיצאו לחופשה ללא
תשלום, והם בדרך כלל בעלי שכר לא מאוד גבוה, נוצר מצב מעוות במשק שבו השכר
הממוצע במשק יכול להיקבע, וכנראה ייקבע כשכר ממוצע מאוד מאוד גבוה, דבר
שמשקף עיוות מסוים, שיקוף מעוות של המציאות, והדבר הזה משליך על שכר חברי
הכנסת ונושאי משרה אחרים.

לאור המצב הזה קיימת אפשרות שבחודש ינואר 2021 יתעדכנו שכרם של חברי הכנסת,
נשיא המדינה, שרי הממשלה, שופטים, דיינים, וכל מי שמוצמד לאותם נושאי משרה,
בסכומים ניכרים, דבר שברור שהוא לא סביר ולא ראוי בתקופה שכזאת, דבר שצריך
לראות איך מונעים אותו, ולשם כך התכנסנו.

ראינו גם ששר האוצר לפני כחודשיים הודיע על כך שהוא מבקש להקפיא את שכרם של
נושאי המשרה ולקצץ משכרם, עד היום הדבר לא בא לכדי ביטוי ומימוש בממשלה.
הדבר נמצא עדיין בדיונים בתוך הממשלה, ולכן חשבנו שיהיה נכון שהכנסת תיזום
בכל הנוגע לפחות לחברי הכנסת, ותכף נדבר על נושאי משרה אחרים, את הקפאת
השכר, ובכל מקרה לבטל את העדכון שמתוכנן בשנת 2021.

אני כמובן חושב שגם שכרם של נושאי משרה אחרים שאינם חברי כנסת, כפי שציינתי
– נשיא המדינה, ראש הממשלה, שרים, שופטים, על כל שדרת השיפוט - - -

<< דובר >> אלעזר שטרן (יש עתיד-תל"ם): << דובר >>

ראש הממשלה 35 שקלים לשעה איך אתה רוצה להקפיא?

<< יור >> היו"ר איתן גינזבורג: << יור >>

שופטים בבתי דין לענייני עבודה, דיינים, קאדים, וכל מי שמוצמד לאותם נבחרי
ציבור ונושאי משרה, שגם הם מוצמדים אל השכר הממוצע במשק, גם שכרם יוקפא.
לנו כוועדת כנסת יש סמכות לדון אך ורק בשכר חברי הכנסת.

<< דובר >> יצחק פינדרוס (יהדות התורה): << דובר >>

למה רק חברי כנסת? למליאת הכנסת אין סמכות לדון בנושאי משרה אחרים?

<< יור >> היו"ר איתן גינזבורג: << יור >>

רגע. לוועדת הכנסת מותר לדון אך ורק בנושאים שחלים על חברי הכנסת. מליאת
הכנסת יכולה לדון בהכול, אבל מי שרשאי להביא משהו לוועדת המליאה זו הוועדה,
והוועדה יכולה לדון רק בשכר חברי הכנסת. מי שרשאי לדון בשכרם של נושאי
המשרה האחרים שמניתי זו ועדת הכספים של הכנסת, היא אחראית עליהם. מכיוון
ששוחחתי עם יושב-ראש ועדת הכספים, ויש בכוונתו להוביל את אותו מהלך בדיוק
בוועדת הכספים לאותם נושאי משרה אחרים, אנחנו דנים היום אך ורק בשכרם של
חברי הכנסת מתוך הבנה וידיעה שבמקביל ייערך דיון בוועדת הכספים בתקופת
העברת החוק כדי להקפיא את שכרם של נושאי המשרה האחרים. עד כאן דבריי. נתחיל
בדיון.

<< דובר >> ארבל אסטרחן: << דובר >>

אולי תגיד מילה על הוועדה הציבורית?

<< יור >> היו"ר איתן גינזבורג: << יור >>

כן. במצב דברים רגיל לא היינו צריכים להגיע לכדי חקיקה ראשית, יכולנו אנחנו
כוועדת הכנסת לקבוע ששכר חברי הכנסת בהחלטה אחת של הוועדה יוקפא שנה הבאה.
העניין הוא שעל פי החוק אנחנו חייבים להיוועץ עם הוועדה הציבורית לשכר
ותנאי חברי הכנסת, שטרם הוקמה. להזכירכם, דנו בזה לא מזמן.

<< דובר >> טלי פלוסקוב (הליכוד): << דובר >>

נכון.

<< יור >> היו"ר איתן גינזבורג: << יור >>

מכיוון שהוועדה עוד לא הוקמה אין בסמכותנו לקבל את ההחלטה הזאת בהחלטת ועדה
אלא רק בהליך של חקיקה.

<< דובר >> יצחק פינדרוס (יהדות התורה): << דובר >>

למה אתה לא מקים את הוועדה היום ונגמור עם זה?

<< יור >> היו"ר איתן גינזבורג: << יור >>

כפי שאמרתי גם בזמנו בהצעת החוק, לא פשוט להקים את הוועדה.

<< דובר >> יצחק פינדרוס (יהדות התורה): << דובר >>

לא מצאת מספיק פרופ'.

<< יור >> היו"ר איתן גינזבורג: << יור >>

לא מצאנו מספיק אנשים, וקיבלנו גם כמה הצעות, ואנחנו בוחנים אותן, ובאמת
מקיימים שיח. גם אנשים שפנינו אליהם לא כולם רוצים. זה מורכב, לא כולם ששים
להיות. תראו איזה עליהום יש עכשיו סביב נושא השכר, וזה קיים כל שנה.

<< דובר >> מתן כהנא (ימינה): << דובר >>

תגיד, זה לא קשור לוועדת השרים לענייני חקיקה שלא מתכנסת?

<< יור >> היו"ר איתן גינזבורג: << יור >>

מה שאנחנו דנים כרגע לא.

<< דובר >> מתן כהנא (ימינה): << דובר >>

יש הצעת חוק של קרעי.

<< יור >> היו"ר איתן גינזבורג: << יור >>

לכן אנחנו נמצאים עכשיו במצב שההצעה - - -

<< דובר >> חמד עמאר (ישראל ביתנו): << דובר >>

יש הצעת חוק ממשלתית לא של קרעי ולא של אף אחד.

<< יור >> היו"ר איתן גינזבורג: << יור >>

לכן אנחנו נמצאים בהצעת חוק מטעם הוועדה שתאפשר לנו לסיים את הדבר הזה
ולהקפיא את השכר. גם אני חתום על הצעת חוק של שלמה קרעי שמדבר על שינוי
המנגנון. זה שינוי הרבה יותר מהותי, ואני מניח שחבר הכנסת קרעי יציג אותו.
יש לי גם עמדה בנושא הזה, אבל נשמע כל אחד לפי התור. ולכן נפתח עם ראשון
המבקשים, חבר הכנסת אלעזר שטרן, בבקשה, אדוני.

<< דובר >> אלעזר שטרן (יש עתיד-תל"ם): << דובר >>

תודה.

<< יור >> היו"ר איתן גינזבורג: << יור >>

רגע, אולי קודם כול נקרא את ההצעה ואז נתייחס, בסדר?

<< דובר >> ארבל אסטרחן: << דובר >>

מונחת בפניכם טיוטה של הצעת חוק שמוצע שהיא תהיה הצעת חוק מטעם הוועדה,
כלומר, ישר לקריאה ראשונה. יש בהתחלה הגדרות של "השכר הממוצע", שזה השכר
הממוצע לפי חוק הביטוח הלאומי שמתעדכן פעם בשנה בתחילת כל שנה. חברי הכנסת
שעליהם מדברת ההצעה אלו בעצם כל חברי הכנסת שאינם שרים וסגני שרים. הפירוט
כאן הוא בגלל שככה זה כתוב היום בהחלטות, כי אלו נושאי משרה – יש חברי כנסת
שיש להם שכר שונה.

<< יור >> היו"ר איתן גינזבורג: << יור >>

פשוט תקריאי.

<< דובר >> ארבל אסטרחן: << דובר >>

זה יו"ר הכנסת, ראש האופוזיציה, סגני יו"ר הכנסת, יושבי-ראש הוועדות, ויתר
חברי הכנסת שאינם שרים וסגני שרים, כל חברי הכנסת.

ואז הסעיף האופרטיבי העיקרי אומר כך: "על אף האמור בכל דין, בשנת 2021 לא
יעודכן שכרם של חברי הכנסת לפי השינוי בשכר הממוצע.", זאת אומרת, הקפאה.

סעיף 3 אומר מה יקרה בינואר 2022, הוא אומר כך: "לצורך חישוב עדכון שכרם של
חברי הכנסת ביום כ"ח בטבת התשפ"ב (1 בינואר 2022), יובא בחשבון השכר הממוצע
האחרון שפורסם בשנת 2020, במקום השכר הממוצע האחרון שפורסם בשנת 2021". אני
אגיד על זה רק מילה כי זה טיפה מסורבל. בתחילת ינואר 2022 לכאורה חשב הכנסת
אמור היה לחשב את השכר הממוצע, ללכת שנה אחת אחורה ולראות כמה הוא השתנה
מינואר 2021 לינואר 2022. מה שמוצע כאן, שהוא ילך שנתיים אחורה. כלומר,
בינואר 2022 הוא ייקח את השכר הממוצע שהשתנה מינואר 2020, בכל שנת 2020,
ובכל שנת 2021, כי המחשבה היא שהקפיצה הגדולה בשכר הממוצע שצפויה השנה, כפי
שהסביר יו"ר הוועדה, אמורה לפי הצפי להתמתן מאוד בשנת 2021, בתקווה שאנשים
יחזרו לשוק העבודה. גם אם המשבר יימשך איזושהי תקופה ואנשים עדיין יישארו
מחוץ לשוק העבודה עדיין לא תהיה את אותה קפיצה של אנשים שיעזבו את השוק,
ולכן המחשבה היא שלאורך שנתיים הסכום יתאזן ולא תהיה חריגה.

בסעיף 4 הביצוע, "יו"ר הכנסת ממונה על ביצוע הוראות חוק זה."

<< יור >> היו"ר איתן גינזבורג: << יור >>

תודה. בואו נתחיל בדיון. בבקשה, חבר הכנסת שטרן.

<< דובר >> אלעזר שטרן (יש עתיד-תל"ם): << דובר >>

תודה. כמובן שאני לא מניח שיהיה חבר כנסת אחד שיתנגד להצעה הזאת, ואני חושב
שהדבר בעיקר מעיד על, סליחה שאני אגיד, על הפופוליזם שלנו. לא היינו צריכים
את הקורונה בשביל לדעת שהמנגנון הזה שקיים, שאנחנו חלק ממנו גם אם אנחנו
מאשרים אותו. אני לא חבר כנסת מהוותיקים אבל אני כבר יושב פה כמה דיונים,
כולל עם הוועדה, ואני לפחות מרגיש כבר שנים לא נוח עם זה שאנחנו חלק מתהליך
קביעת השכר של עצמנו.

<< דובר >> מיכאל מלכיאלי (ש"ס): << דובר >>

אנחנו לא חלק. להבין, אנחנו לא חלק.

<< דובר >> אלעזר שטרן (יש עתיד-תל"ם): << דובר >>

גם אישור זה חלק. אתה יכול לאשר, אתה יכול לא לאשר, כבר פה בוועדה, רק
שתדע, גם קיבלנו החלטות על קיזוז 1%, כבר היו דברים כאלה.

<< יור >> היו"ר איתן גינזבורג: << יור >>

נכון, בעבר, לא - - -

<< דובר >> אלעזר שטרן (יש עתיד-תל"ם): << דובר >>

בעבר. נכון, אני מדבר במקום הזה, בוועדה הזאת.

<< יור >> היו"ר איתן גינזבורג: << יור >>

כן.

<< דובר >> אלעזר שטרן (יש עתיד-תל"ם): << דובר >>

דרך אגב, אני רוצה אולי לבשר על מה שלא יודעים, שגם ב-2009 כבר נתקבלו
החלטות להקפיא שכר נוכח כל מיני אתגרים מבחוץ. אנחנו ביש עתיד הגשנו כמה
פעמים הצעה להוציא את ההחלטה הזאת מאיתנו, והממשלה הזאת באמצעות המנגנון
האוטומטי שהיה לה פה בוועדה, ויש לה גם היום, התנגדה להצעה הזאת, אולי רק
בגלל שיאיר לפיד הציע את זה, וזה היה לא נוח. ולכן אני חושב שחל על זה מה
שאמר החכם באדם "מעוות לא יוכל לתקון". זאת אומרת שאם אנחנו רוצים שכל פעם
איזה חבר כנסת יעשה פה סיבוב על דעת הקהל דרך אמצעי תקשורת ויגיד: הנה, אני
מקצץ – אנחנו דרך אגב ביש עתיד קיבלנו אז החלטה, אני יודע שגם בכחול לבן
קיבלו, ייאמר, אבל אנחנו עוד הרבה קודם מקצצים את התוספות האלה מאיתנו,
תורמים אותם.

<< דובר >> טלי פלוסקוב (הליכוד): << דובר >>

יש עוד הרבה חברי כנסת שעושים את זה.

<< דובר >> אלעזר שטרן (יש עתיד-תל"ם): << דובר >>

מאה אחוז, נכון, טלי, יש עוד הרבה חברי כנסת. דרך אגב, כל אחד בדרך שלו. יש
מי שעושה את זה, מודיע לחברים בכנסת, ויש מי שאומר: אני לא רוצה שהכסף ילך
למה שהממשלה הזאת נותנת לכל הכספים הקואליציוניים, אז אני רוצה לבחור לאן
אני - -

<< יור >> היו"ר איתן גינזבורג: << יור >>

תורם.

<< דובר >> אלעזר שטרן (יש עתיד-תל"ם): << דובר >>

- - תורם את זה. ואנחנו תורמים, ושיבדקו אותנו מי רוצה לבדוק כמה אנחנו
תורמים. אני תורם יותר מאשר התוספת הזאת, ולא רק אני כמובן. אני חושב
שהדברים חלים כאן על עוד חברי כנסת, בטח אצלנו.

אדוני יושב-ראש הוועדה, אני חושב שנפלה לידינו הזדמנות, וההזדמנות הזאת
אחת, זה להגיד: אוקיי, אנחנו מקבלים את החוק הזה, ובוא נקפיא את השכר שלנו,
נוותר על התוספת של 2021 בגלל שהנסיבות באמת חריגות, בגלל האבטלה הקשה הזאת
של המשק יוצא שהפער בינינו לבין האדם הפשוט העובד הולך לגדול הרבה יותר,
והדעת לא סובלת את זה. עצם התיקונים האלה שכל פעם אנחנו מתכנסים וכל פעם שר
האוצר או חבר כנסת עושה סיבוב ואומר: הנה, אני מקצץ את שלי. תעזבו אותנו
מזה, יש לנו עבודה יותר רצינית לעשות חוץ מלהגיד כל פעם: הנה, תראו, כל
העולם יראה, אנחנו מוותרים על השכר.

מה שצריך להיות בתוך זה עכשיו זאת הוצאה של חברי הכנסת מאיזושהי השפעה על
השכר שלנו. ואני מציע, אני אומר כבר עכשיו, אגיש את זה בתור הסתייגות לתוך
החוק הזה, שינקו אותנו מהמחשבה, מחוסר הנעימות הזאת. באמת, אתה מסתובב בעם,
אתה עכשיו רואה את האבטלה הזאת, את האנשים שבאמת אין להם אוכל להביא הביתה.
אבל אני אומר שגם בזמנים יותר טובים אני לא חושב שאנחנו צריכים להיות חלק
מהמנגנון שקובע את השכר שלנו.

ומשפט אחרון, עצם זה שכל פעם אתה או מקפיא את זה או מוותר על 1% כזה או
מקפיא כמו עכשיו לשנה אחת זה אומר שיש בעיה במנגנון הזה. תודה.

<< יור >> היו"ר איתן גינזבורג: << יור >>

רק הייתי מציע לאדוני, מכיוון שאני חושב שחלק תומכים בדברים שאתה אומר, אבל
מדובר בשינוי משמעותי שאתה מציע, נראה לי נכון לדון בו בנפרד ולא במסגרת
הסיטואציה הנוכחית, אבל זכותך להגיש הסתייגות.

<< דובר >> אלעזר שטרן (יש עתיד-תל"ם): << דובר >>

אני רוצה להגיד לך, יש פה הצעת חוק של יאיר לפיד ועידן רול, ולפני זה היה
של גרמן ושל מיקי לוי, אנחנו חתומים על הצעות החוק האלה, אפשר למצוא אותם.
אם אדוני יחליט שבאמת הוועדה הזאת, ואתה במקרה גם חבר קואליציה, שאתה רוצה
לקדם את ההצעה הזאת, אני אומר לך שיש פה חוקים הרבה הרבה הרבה הרבה יותר
מורכבים שעברו תוך שבוע, לא רק אלה שבג"ץ פסל בגלל שלקח להם זמן וביום אחד
העבירו. אני חושב שאנחנו הוועדה הזאת בזמן הזה, נכון שתקבל את ההחלטה גם אם
היא יותר מורכבת, כבר התמודדנו פה עם דברים הרבה יותר מורכבים. אני רוצה
להגיד לך, ראש ממשלה חליפי, המצאנו פטנט כזה, זה עבר, אז בטח אפשר לעשות גם
הצעת חוק כזאת.

<< דובר >> משה ארבל (ש"ס): << דובר >>

חבר הכנסת שטרן, רק הייתי מציע גילוי נאות לצופים בערוץ הכנסת על דבר
הפנסיה של אדוני לפני שהגעת לכנסת.

<< דובר >> אלעזר שטרן (יש עתיד-תל"ם): << דובר >>

אז אני מציע ורוצה להגיד פה, לי, לא לאדוני, יש פנסיה מהצבא, אני גאה בה.

<< דובר >> משה ארבל (ש"ס): << דובר >>

תקציבית.

<< דובר >> אלעזר שטרן (יש עתיד-תל"ם): << דובר >>

תקציבית. ב-30 שנה שההוא שיושב שם, הוא והמשפחה שלו לא יודע איפה היו, אשתי
הייתה לבד בבית עם חמישה ילדים, ואני שכבתי במארבים והייתי בביירות - -

<< דובר >> מיכאל מלכיאלי (ש"ס): << דובר >>

הוא שירת את עם ישראל גם בישיבה.

<< דובר >> אלעזר שטרן (יש עתיד-תל"ם): << דובר >>

- - והייתי בתוך לבנון כמו הרבה מאוד לוחמים בצה"ל.

<< דובר >> מיכאל מלכיאלי (ש"ס): << דובר >>

- - - לעם ישראל לא פחות ממך.

<< דובר >> משה ארבל (ש"ס): << דובר >>

וגם בצבא.

<< דובר >> אלעזר שטרן (יש עתיד-תל"ם): << דובר >>

אני גאה בפנסיה - -

<< דובר >> מיכאל מלכיאלי (ש"ס): << דובר >>

עדיין לא - - -

<< דובר >> אלעזר שטרן (יש עתיד-תל"ם): << דובר >>

- - התקציבית, וכל סוג שהוא שמדינת ישראל נותנת למי שבאמת משרת אותה, ולא
עושה סיבוב על הכאילו משרת אותה בבית הזה, והוא דואג לעצמו או לקליקות שלו.
כן, אנשי הקבע במדינת ישראל ראויים לכל שקל שהמדינה השקיעה בהם, במיוחד
שאנחנו יודעים איפה הייתה האלטרנטיבה, לאן היא הייתה הולכת. אני גאה בזה,
חבר הכנסת ארבל, ואני מודה לך שהעלית את הנקודה הזאת. בדרך כלל זה התפקיד
של סמוטריץ', אבל הוא לא פה היום.

<< קריאה >> קריאות: << קריאה >>

- - -

<< יור >> היו"ר איתן גינזבורג: << יור >>

חברים, בואו נחזור בבקשה לדיון, ולא בנושא של פנסיות תקציביות.

<< דובר >> טלי פלוסקוב (הליכוד): << דובר >>

אני רוצה התייחסות קצרה. אלעזר, אתה דיברת על כך - - -

<< יור >> היו"ר איתן גינזבורג: << יור >>

רק שנייה.

<< דובר >> טלי פלוסקוב (הליכוד): << דובר >>

דקה, יש פה אישה אחת בוועדה.

<< יור >> היו"ר איתן גינזבורג: << יור >>

אבל זה לא נותן זכות תעדוף.

<< דובר >> טלי פלוסקוב (הליכוד): << דובר >>

חבר הכנסת אלעזר שטרן, הכול טוב ויפה, אבל מי שמתעסק בפופוליזם זה אתה. בוא
נגיד עכשיו שאנחנו מקבלים החלטה שאנחנו חברי כנסת, שהרבה מאיתנו - - -

<< דובר >> עוזי דיין (הליכוד): << דובר >>

טלי, בואו נחזור לנושא של הדיון.

<< דובר >> חמד עמאר (ישראל ביתנו): << דובר >>

בואו נחזור לדיון, חבר'ה, מה, אנחנו מקיימים דיון חשוב, כל אחד - - -

<< דובר >> אלעזר שטרן (יש עתיד-תל"ם): << דובר >>

לא, טלי, אל תתחילי איתי ככה.

<< דובר >> טלי פלוסקוב (הליכוד): << דובר >>

שנייה.

<< דובר >> אלעזר שטרן (יש עתיד-תל"ם): << דובר >>

התיישבת שם בשביל לעשות את ההצגה הזאת. אני ויתרתי לך על המקום.

<< יור >> היו"ר איתן גינזבורג: << יור >>

חברת הכנסת פלוסקוב.

<< דובר >> אלעזר שטרן (יש עתיד-תל"ם): << דובר >>

ויתרתי לך על המקום לשבת שם, אל תתחילי איתי, לא כדאי לך.

<< דובר >> טלי פלוסקוב (הליכוד): << דובר >>

סליחה, אדוני, כולנו רוצים – תודה לך על המקום.

<< דובר >> אלעזר שטרן (יש עתיד-תל"ם): << דובר >>

לא כדאי לך.

<< יור >> היו"ר איתן גינזבורג: << יור >>

חברת הכנסת פלוסקוב, נראה לי שההערה של חבר הכנסת שטרן נבעה רק מההערה של
חבר הכנסת ארבל, לא נראה לי שנפתח את הדיון הזה עכשיו.

<< דובר >> טלי פלוסקוב (הליכוד): << דובר >>

זה ברור, לא על זה. אני על הנושא, אדוני היושב-ראש, אני רק רוצה להגיד לך,
בוא נגיד שאנחנו עכשיו מקבלים החלטה, ואני לא חושבת שמישהו כאן יתנגד על כך
שבגלל דיון על השכר שלנו לא צריך להיות בידיים שלנו, מקבלים החלטה.

<< דובר >> אלעזר שטרן (יש עתיד-תל"ם): << דובר >>

עובדה שלא החלטנו את זה.

<< דובר >> טלי פלוסקוב (הליכוד): << דובר >>

הנה, עכשיו שמענו שוועדה ציבורית לא קמה, זה אומר ששוב הנושא בעצם יימשך.
ופה אני מחזקת את אדוני, אותך כיושב-ראש, והשכר יעלה, אז על מה אתה מדבר?

<< דובר >> משה ארבל (ש"ס): << דובר >>

גם ועדת שרים לחקיקה לא קמה.

<< דובר >> אלעזר שטרן (יש עתיד-תל"ם): << דובר >>

שמעת? גם ועדת שרים לחקיקה לא קמה, אז מה? אז לא מקבלים שום החלטות?

<< דובר >> טלי פלוסקוב (הליכוד): << דובר >>

אז אנחנו צריכים לעצור את זה.

<< יור >> היו"ר איתן גינזבורג: << יור >>

חברים, בואו נמשיך.

<< דובר >> אלעזר שטרן (יש עתיד-תל"ם): << דובר >>

אז מה זה פופוליזם? יש דברים שיודעים להעביר.

<< דובר >> טלי פלוסקוב (הליכוד): << דובר >>

אנחנו עושים משהו. פשוט אנחנו פה - - -

<< דובר >> אלעזר שטרן (יש עתיד-תל"ם): << דובר >>

אני מזכיר לך שכמה חוקים כן עברו גם בכנסת הזאת.

<< דובר >> טלי פלוסקוב (הליכוד): << דובר >>

כן, אבל אף אחד לא - - -

<< יור >> היו"ר איתן גינזבורג: << יור >>

חברים, זאת הייתה הערה לסדר, חברת הכנסת פלוסקוב, ונמשיך הלאה. חבר הכנסת
דיין, בבקשה.

<< דובר >> עוזי דיין (הליכוד): << דובר >>

תודה רבה. כמובן שכולנו נצביע בעד זה מטעמי דוגמה אישית. כמה כסף ההצעה
הזאת עושה?

<< יור >> היו"ר איתן גינזבורג: << יור >>

כמה היא חוסכת?

<< דובר >> עוזי דיין (הליכוד): << דובר >>

כן.

<< יור >> היו"ר איתן גינזבורג: << יור >>

אינני יודע.

<< דובר >> שלמה קרעי (הליכוד): << דובר >>

8 מיליון שקל.

<< דובר >> עוזי דיין (הליכוד): << דובר >>

היום אנחנו מוותרים, אני ויתרתי ב-2020 כמו עוד חברי כנסת. נדמה לי שזה
1,250 שקל בערך לחודש.

<< דובר >> טלי פלוסקוב (הליכוד): << דובר >>

1,300 ומשהו, כן.

<< דובר >> אלעזר שטרן (יש עתיד-תל"ם): << דובר >>

עוזי, ממילא היית משלם, אז זה הרבה פחות. בגלל שמתוך מה שוויתרת 50% לפחות
היו אצל האוצר ממילא.

<< דובר >> עוזי דיין (הליכוד): << דובר >>

בסדר, אז יותר גרוע.

<< דובר >> אלעזר שטרן (יש עתיד-תל"ם): << דובר >>

נכון, אני רק אומר לך להפך, ברור.

<< דובר >> טלי פלוסקוב (הליכוד): << דובר >>

אבל השורה ויתור מופיעה, ושם רשום 1,300, נכון.

<< דובר >> אלעזר שטרן (יש עתיד-תל"ם): << דובר >>

אתה ויתרת, נכון.

<< דובר >> עוזי דיין (הליכוד): << דובר >>

שתהיה רגוע, אני גם תורם כל חודש 25% מהשכר שלי והפנסיה, אני מקבל גם את
זה. אני חושב שצריך לתקן את כל הדברים האלה. זה לא עניין לדיון כרגע, אבל
שמתי הצעה לחלוקת הנטל בזמן הזה שמטפלת בכל הדברים, היא נותנת למדינה בין
12 ל-14 מיליארד שקל בשנה, זה התיקון שצריך לעשות. שאר הדברים הם מאה אחוז
מבחינת דוגמה אישית וכו', ולהוציא את זה מידינו, כל זה מקובל.

אבל בסוף צריך גם לראות כמה באמת אנחנו עוזרים. חלק אומרים שזה לא הזמן
הנכון לעשות את זה. אם זה לא הזמן הנכון לעשות את זה אז מתי הזמן הנכון
לעשות את זה? וכאן זה באמת שבוי בידי איך נקרא לזה? אימפוטנטיות פריטטית?
שלא מתכנסים ולא מחליטים על דברים שהם מאוד חשובים להחליט אותם, ותחת
הכותרת מחליטים רק על חקיקות שקשורות לקורונה, זה מה שקורה.

<< יור >> היו"ר איתן גינזבורג: << יור >>

וגם זה לא תמיד.

<< דובר >> עוזי דיין (הליכוד): << דובר >>

אני כמובן אצביע בעד. אני מציע שלהצעות כאלה תמיד יהיה גם סוג של תג מחיר
בשביל שישים אותנו בפרופורציה של מה שזה עושה בצד המעשי של החיים.

<< יור >> היו"ר איתן גינזבורג: << יור >>

חמד עמאר, בבקשה.

<< דובר >> חמד עמאר (ישראל ביתנו): << דובר >>

אדוני היושב-ראש, קודם כול אני אומר לך שאנחנו כסיעה, ישראל ביתנו, נתמוך
בהצעת החוק. אני חושב שמדינת ישראל נמצאת במצב מאוד מאוד קשה, יותר ממיליון
מובטלים, עשרות עסקים קטנים נסגרים בתקופה הזאת. דיברת על כל התקופה הזאת,
ואמרת כמה אפשרות יש בשביל להוריד את השכר, אני אומר לך שיש הרבה אפשרות
אפילו בלי חקיקה. אנחנו בסיעת ישראל ביתנו החלטנו כהחלטה, כל הסיעה הלכה
ביחד, ויתרה על תוספת שכר. בעצם יש 22 חברי כנסת שוויתרו.

<< דובר >> עוזי דיין (הליכוד): << דובר >>

אתה לא יכול לוותר עת השכר, אתה יכול לקבל אותו ולתרום אותו.

<< דובר >> חמד עמאר (ישראל ביתנו): << דובר >>

על התוספת. לא, ויתרנו על התוספת.

<< דובר >> טלי פלוסקוב (הליכוד): << דובר >>

על תוספת אפשר לוותר.

<< יור >> היו"ר איתן גינזבורג: << יור >>

על התוספת אפשר.

<< דובר >> חמד עמאר (ישראל ביתנו): << דובר >>

ויתרנו על תוספת השכר, ויכולנו לוותר על תוספת שכר.

<< דובר >> עוזי דיין (הליכוד): << דובר >>

אני לא מדבר על התוספת.

<< דובר >> אלעזר שטרן (יש עתיד-תל"ם): << דובר >>

על התוספת אפשר.

<< דובר >> טלי פלוסקוב (הליכוד): << דובר >>

על התוספת.

<< דובר >> חמד עמאר (ישראל ביתנו): << דובר >>

ויתרנו על תוספת השכר כסיעה.

<< דובר >> טלי פלוסקוב (הליכוד): << דובר >>

על תוספת, עוזי, לא על השכר.

<< דובר >> חמד עמאר (ישראל ביתנו): << דובר >>

וההחלטה שלנו גם – על תוספת השר ויתרנו, על 1,250, זה מופיע אצלנו כסיעה.

<< דובר >> שלמה קרעי (הליכוד): << דובר >>

ככה בעקיפין תרמתם גם לישיבות.

<< דובר >> חמד עמאר (ישראל ביתנו): << דובר >>

ואני אומר לכם שגם ההחלטה שלנו לשנת 2021 היא לוותר על תוספת שכר כסיעה.
ואני חושב שככנסת, כחברי כנסת יכולנו לעשות את זה, גם לוותר בלי חוק. אבל
אם יש חוק, אנחנו נתמוך בחוק הזה ונקדם את החוק הזה. ואני בתפיסה שאנחנו
כחברי כנסת לא צריכים לשחק בנושא הזה כנושא פוליטי. אני תומך בזה שתהיה
החלטה, שיהיה חוק שיוציא אותנו מהמשחק הפוליטי, שלא כל יום חבר כנסת יתפוס
טרמפ על זה שהוא מוותר על השכר שלו, לא מוותר על השכר שלו, סיעה שמביאה
חוק, לא מביאה חוק. צריך להיות משהו ברור כמו כל מי שעובד במקום אחר שהוא
לא קובע את השכר שלו, הוא מקבל את השכר שמגיע לו. אנחנו צריכים להגיע למצב
הזה כאן בכנסת ישראל. ואני חושב שלא צריך להכניס כל אחד מה הוא קיבל, מה
הוא עשה לפני שנכנס לכנסת, ואיזה פנסיה יש לו, ואיזו הכנסה יש לו. אסור לנו
להכניס את הדיון הזה כאן בתוך ועדת הכנסת עכשיו בהצעת החוק הזאת. ואני
מקווה שנצליח לקדם את הצעת החוק הזאת כמה שיותר מהר, שבאמת לפחות נחיה את
המצב שהציבור הישראלי חי אותו. תודה רבה.

<< יור >> היו"ר איתן גינזבורג: << יור >>

אדוני, אנחנו רק צריכים את הצעת החוק הזאת מכיוון שגם אם מוותרים על התוספת
זה לא אומר שהיא לא קיימת. זה שוויתרת עליה ובשנה הבאה נניח שלא תוותר
עליה, זה אומר שבשנה הבאה תקבל את התוספת הגדולה. ולכן הוויתור בחקיקה הוא
ויתור חשוב, כי אם לא נבטל את התוספת היא תמשיך להצטבר לך גם לעתיד. אבל
תודה רבה על הדברים. חבר הכנסת שלמה קרעי, בבקשה.

<< דובר >> עוזי דיין (הליכוד): << דובר >>

סליחה, שלמה, רק שנייה, שאלה.

<< דובר >> שלמה קרעי (הליכוד): << דובר >>

כן.

<< דובר >> עוזי דיין (הליכוד): << דובר >>

החקיקה הזאת היא ל-2021, נכון?

<< יור >> היו"ר איתן גינזבורג: << יור >>

נכון.

<< דובר >> עוזי דיין (הליכוד): << דובר >>

אם היא עוברת מהר, מה הבעיה להחיל אותה על החודש האחרון של 2020? שתיכנס
לפעולה מייד ברגע שהחקיקה מתקבלת.

<< יור >> היו"ר איתן גינזבורג: << יור >>

התוספת תמיד מתקיימת ב-1 בינואר.

<< דובר >> עוזי דיין (הליכוד): << דובר >>

אבל להגדיל את זה, להגיד: משהחקיקה מתקבלת, את השארית, שזה קצת, של 2020
להחיל בפנים, ואת 2021. להחיל את זה עד דצמבר. זה מה שאני שואל.

<< דובר >> חיים אבידור: << דובר >>

תקבלו החלטה, אפשר לעשות הכול. לוותר על ה-1,250 - - -

<< דובר >> עוזי דיין (הליכוד): << דובר >>

סתם מטעמי דוגמה אישית. זה יותר מסורבל, אבל מטעמי דוגמה אישית זה יותר
בסדר.

<< דובר >> ארבל אסטרחן: << דובר >>

זה אפשרי, פשוט התוספת ב-2020 לא הייתה - - -

<< יור >> היו"ר איתן גינזבורג: << יור >>

נשקול את זה. בבקשה, חבר הכנסת קרעי.

<< דובר >> שלמה קרעי (הליכוד): << דובר >>

אדוני יושב-הראש, בעיני הצעת החוק הזאת ומה שאתה עושה כאן זה מחטף ציבורי
שבא להציל יועצים משפטיים, גמלאים בפנסיות תקציביות, בכירים ותיקים במגזר
הציבורי, בכירים במערכת הביטחון, ואתה זורה חול כאן בעיני הציבור ואומר:
כולם נפתרים יחד איתנו בוועדת הכספים. אז זה שקר מוחלט. מה שבוועדת הכספים
עובר, אם יעבור, זה שרים, שופטים, ואלה שצמודים לשכר שר. כל אלו שזרועם
הארוכה היא ההסתדרות וניסנקורן, שזה הזרוע בהמשך, ואתה כאן כנראה דואג
לאותם אלה, קרוב ל-1,000 נושאי משרה במגזר הציבורי, שזה אני לא יודע, קרוב
לחצי מיליארד או יותר מזה, של משכורות שימשיכו. הנה, דיבר חבר הכנסת אלעזר
שטרן על הפנסיה התקציבית שלו, שלמרות שהיא צמודה לשכר הממוצע במשק, צפויה
לעלות ב-15% בינואר.

<< דובר >> אלעזר שטרן (יש עתיד-תל"ם): << דובר >>

זה לא נכון.

<< דובר >> שלמה קרעי (הליכוד): << דובר >>

זה נכון, היא צמודה. אז אולי לא אתם, יש גמלאים בפנסיות תקציביות - -

<< דובר >> אלעזר שטרן (יש עתיד-תל"ם): << דובר >>

היום זה לא נכון.

<< דובר >> שלמה קרעי (הליכוד): << דובר >>

- - לפי נתוני הממונה על השכר - -

<< דובר >> אלעזר שטרן (יש עתיד-תל"ם): << דובר >>

אותנו ניתקו מזה.

<< דובר >> שלמה קרעי (הליכוד): << דובר >>

- - לפי הממונה על התקציבים יש מאות גמלאים בפנסיות תקציביות שצמודים לשכר
הממוצע במשק, ושם תהיה עלייה, ושם כל הפלסטרים האלה שאנחנו עושים כאן - - -

<< דובר >> אלעזר שטרן (יש עתיד-תל"ם): << דובר >>

רגע, קרעי, אתה ד"ר, תביא נתונים מדויקים בבקשה.

<< דובר >> שלמה קרעי (הליכוד): << דובר >>

אז קיבלתי נתונים, יש לי נתונים מדויקים, זה גם פורסם היום.

<< דובר >> אלעזר שטרן (יש עתיד-תל"ם): << דובר >>

אני אשמח לראות את זה.

<< דובר >> שלמה קרעי (הליכוד): << דובר >>

אתן לך מסמך מייד.

<< דובר >> עוזי דיין (הליכוד): << דובר >>

זה עולה ב-15%?

<< דובר >> שלמה קרעי (הליכוד): << דובר >>

קרוב ל-15%, תלוי באחוז האבטלה. ככל שיש יותר מובטלים במשק - - -

<< דובר >> אלעזר שטרן (יש עתיד-תל"ם): << דובר >>

אבל זה לא עלינו.

<< דובר >> שלמה קרעי (הליכוד): << דובר >>

עוד פעם, יש מאות גמלאים בפנסיות תקציביות, לפי נתוני הממונה על התקציבים,
שהעלאת השכר תחול לגביהם גם עם המהלכים שאתה עושה כאן ומה שגפני יעשה
בוועדת הכספים, וזאת שערורייה. במקום לטפל באופן יסודי מהשורש, כמו שחתמת
על הצעת החוק, וכל חברי הכנסת מכל סיעות הבית חתמו על הצעת חוק שלא רק
תקפיא, אלא תכניס את המובטלים לתוך החישוב הזה, בעצם תשקף את המצב הכלכלי
האמיתי במשק. במקום לקדם את הצעת החוק הזאת אתם עושים סיבוב, משאירים מאות
ואולי למעלה מ-1,000 בכירים במגזר הציבורי שעדיין תוספת השכר שלהם תחול,
וזה פשוט פלסטר על פלסטר. פלסטר בוועדת הכנסת, פלסטר אצל גפני, פלסטר נוסף
אולי של שר האוצר שיבוא ויעשה עוד קיצוץ אחר כך. הכול בצורה פרוביזורית שלא
עושה את מה שבאמת צריך לעשות כאן, להכניס אחת ולתמיד את מצב המשק האמיתי
לשקיפות הזאת של עדכון השכר לכל בכירי המגזר הציבורי.

אני כמובן אצביע בעד הצעת החוק. אנחנו בעד. אני מניח שהליכוד – אם ההצעה
בסוף תעלה ולא יתקעו גם אותה בוועדת שרים, שזה משהו שלא ברור שלא יקרה, כמו
שתוקעים את שאר ההצעות בוועדת שרים – אנחנו נצביע בעד. אבל אני אומר לך
שההצעה הזאת היא פלסטר, היא זריית חול בעיני הציבור, והיא משאירה עוד מאות
ואולי למעלה מ-1,000 בכירים במגזר הציבורי, כולל התיקון שגפני יעשה, עדיין
מחוץ לתיקון הזה. זאת רק הקפאה, אגב, וזה לא עדכון שכר כלפי מטה כמו שצריך
להיות בתקופה כזו כשכל המשק הוא עם השכר שלו כלפי מטה.

<< דובר >> עוזי דיין (הליכוד): << דובר >>

שלמה, אז בוא ניקח את כל ההצעות שלנו ונעשה מהן הצעה אחת רצינית שחוסכת.

<< דובר >> שלמה קרעי (הליכוד): << דובר >>

יש הצעה רצינית.

<< דובר >> עוזי דיין (הליכוד): << דובר >>

לא, היא לא חוסכת 14 מיליארד שקל. ראיתי את ההצעות האלה, הן גם כן סוג של
פלסטר, הרבה יותר טוב, מקובל, אבל הן עדיין לא מטפלות, לא בסוגיית הפנסיה
התקציבית ולא באלה שמקבלים גם פנסיה וגם משכורת כמוני, וכו' וכו', ולא
בוועדי העובדים, ולא בכל השופטים, ולא ברשויות המקומיות.

<< יור >> היו"ר איתן גינזבורג: << יור >>

תודה רבה. חבר הכנסת אוסאמה סעדי.

<< דובר >> אוסאמה סעדי (הרשימה המשותפת): << דובר >>

בוקר טוב, כבוד היושב-ראש, חבריי וחברותיי חברי הכנסת, תראו, זה נושא רגיש,
אנחנו מדברים על שכר שלנו, של חברי הכנסת, ולכן כאשר עולה נושא כזה בוודאי
שיש ממד פופוליסטי. כאשר היה חוק בכנסת העשרים, פעם ראשונה שהיה חוק שחבר
כנסת יכול לוותר על התוספת, כי לפני זה לא היה - -

<< דובר >> טלי פלוסקוב (הליכוד): << דובר >>

על תוספת השכר, נכון.

<< דובר >> אוסאמה סעדי (הרשימה המשותפת): << דובר >>

- - אמרתי שאנחנו נגד החוק הזה, כי מצידי אם הכסף הזה חוזר לאוצר אני לא
יודע מה הוא יעשה בכסף הזה. חמד עמאר אמר עסקים קטנים, הלוואי שהכסף הזה
ילך ליעדים שאנחנו רוצים. לפחות כשאני מקבל את התוספת הזו ואני תורם אותה
למקום מסוים, לבית חולים מסוים, לעמותה מסוימת, לעמותה בנגב שעוסקת בתכנון
הכפרים הלא מוכרים, אז אני יודע לאן הכסף הזה הולך. תראו, שאלו אותך כמה
החוק הזה יחסוך, אז אפשר לעשות את זה בקלות, לא צריך להיות גאון דור. 120
חברי כנסת - - -

<< דובר >> חיים אבידור: << דובר >>

90.

<< דובר >> אוסאמה סעדי (הרשימה המשותפת): << דובר >>

אז פחות אם כבר, 90.

<< דובר >> אלעזר שטרן (יש עתיד-תל"ם): << דובר >>

פחות אם כבר.

<< דובר >> אוסאמה סעדי (הרשימה המשותפת): << דובר >>

למה?

<< דובר >> אלעזר שטרן (יש עתיד-תל"ם): << דובר >>

כל השרים וסגני שרים.

<< יור >> היו"ר איתן גינזבורג: << יור >>

אבל זה גם משפיע על הפנסיונרים בכנסת, על הפנסיה התקציבית שלהם. החוק הזה
משפיע עליהם.

<< דובר >> יוליה מלינובסקי קונין (ישראל ביתנו): << דובר >>

משפיע עליהם?

<< יור >> היו"ר איתן גינזבורג: << יור >>

כן.

<< דובר >> אוסאמה סעדי (הרשימה המשותפת): << דובר >>

אז בוא נראה, 90 חברי כנסת כפול התוספת, 6,000 ברוטו, איך שאמר אלעזר,
3,000 ממילא נשארים.

<< דובר >> חיים אבידור: << דובר >>

8 מיליון בשנה.

<< דובר >> אוסאמה סעדי (הרשימה המשותפת): << דובר >>

8 מיליון שקל בשנה. אני לא מקל ראש בשום שקל, לא ב-8 ולא במיליון ולא ב-10.
אבל אני אומר שאם היינו עושים סדר בכל הקבוצות - - -

<< יור >> היו"ר איתן גינזבורג: << יור >>

בכל המגזר הציבורי.

<< דובר >> אוסאמה סעדי (הרשימה המשותפת): << דובר >>

בכל המגזר הציבורי, בכל המגזר הפרטי – פעם עשינו חוק, במגזר הפרטי יש כאלה
שמקבלים מיליונים בחודש. למה אלה לא צריכים - - -

<< דובר >> יוליה מלינובסקי קונין (ישראל ביתנו): << דובר >>

לא, זה פרטי.

<< דובר >> אוסאמה סעדי (הרשימה המשותפת): << דובר >>

אז מה אם זה פרטי? אנחנו כמחוקקים, יוליה, עשינו חוק בזמנו, אני אזכיר לכם,
שהגביל - -

<< דובר >> עוזי דיין (הליכוד): << דובר >>

בינתיים תאשר את זה, ומקובל.

<< דובר >> אוסאמה סעדי (הרשימה המשותפת): << דובר >>

- - את השכר שלהם, שהוא פי כמה מהשכר הממוצע. אפשר לעשות את זה גם לגבי
בכירים במשק. למה אלה שמקבלים מיליון שקל או 2 מיליון שקל בחודש ממשיכים
לקבל גם תוספות, גם בונוסים, גם את כל הדברים האלה, וזה בסדר, וכשזה בא
לחברי כנסת, אז וואלה, התוספת הזאת מנקרת עיניים וכולם מדברים על זה.

<< דובר >> טלי פלוסקוב (הליכוד): << דובר >>

יש הבדל בין המגזר הפרטי למגזר הציבורי.

<< דובר >> יוליה מלינובסקי קונין (ישראל ביתנו): << דובר >>

זה מנקר עיניים.

<< דובר >> אוסאמה סעדי (הרשימה המשותפת): << דובר >>

בסיכומו של דבר, אני אומר את העמדה של הרשימה המשותפת, היינו חושבים שהדרך
הראויה היא שכל חבר כנסת, כל סיעה תתחייב שאת התוספת הזאת היא תקבל ותתרום
לעמותות מסוימות, לעמותות שמסייעות לנזקקים, לחולים. רצינו לתרום את זה
לעמותות בנגב שמטפלות בתכנון בכפרים הלא מוכרים.

<< דובר >> עוזי דיין (הליכוד): << דובר >>

זאת, דרך אגב, דרך שאתה גם תורם וגם מחזק את מעמדך הפוליטי.

<< דובר >> אוסאמה סעדי (הרשימה המשותפת): << דובר >>

נכון, אז מה רע בזה?

<< דובר >> עוזי דיין (הליכוד): << דובר >>

דבר שני, תתחיל כמוני מעמותות שלא מקבלים בהן משכורות.

<< דובר >> אוסאמה סעדי (הרשימה המשותפת): << דובר >>

שאני אשאיר את זה לאוצר, ושמצידי ילך – אני יודע לאיפה הוא יתרום את זה.

<< דובר >> עוזי דיין (הליכוד): << דובר >>

תתרום לעמותות שאף אחד לא מקבל בהן משכורת.

<< דובר >> טלי פלוסקוב (הליכוד): << דובר >>

ללא למטרות רווח.

<< דובר >> אוסאמה סעדי (הרשימה המשותפת): << דובר >>

יבנה התנחלויות, אני לא רוצה את זה. ילך למשרד הביטחון, אני לא רוצה את זה.
העמדה הפוליטית שלי נגד זה. אבל בכל זאת, אם אתם חושבים שהחוק הזה צריך
לעבור אנחנו נצביע בעד.

<< יור >> היו"ר איתן גינזבורג: << יור >>

תודה רבה, אדוני. חבר הכנסת עמית הלוי.

<< דובר >> עמית הלוי (הליכוד): << דובר >>

אוסאמה, בלי משרד הביטחון אתה היית היום אולי פליט בטורקיה שארדואן - - -

<< דובר >> אוסאמה סעדי (הרשימה המשותפת): << דובר >>

עזוב, עזוב.

<< דובר >> מתן כהנא (ימינה): << דובר >>

מסוריה היו זורקים אותך לטורקיה בלי משרד הביטחון. ממליץ לך בחום לתרום
למשרד הביטחון.

<< דובר >> אוסאמה סעדי (הרשימה המשותפת): << דובר >>

עם שלום הייתי גם נשאר כאן ובלי הרוגים ובלי פצועים מאף צד.

<< דובר >> מתן כהנא (ימינה): << דובר >>

היום אתה יכול גם לעבור - - - באמירויות.

<< דובר >> אוסאמה סעדי (הרשימה המשותפת): << דובר >>

אל תלך לזה.

<< יור >> היו"ר איתן גינזבורג: << יור >>

בואו נדון עכשיו בשכר חברי הכנסת, חברים.

<< דובר >> עמית הלוי (הליכוד): << דובר >>

- - - התנגדות של חבר פרלמנט - - -

<< דובר >> אוסאמה סעדי (הרשימה המשותפת): << דובר >>

תעשה שלום ואז לא צריך את כל התקציב הזה של משרד הביטחון.

<< יור >> היו"ר איתן גינזבורג: << יור >>

חבר הכנסת הלוי, בוא נדון בהצעת החוק. כל אחד ועמדתו הפוליטית. אנחנו
יודעים שאנחנו לא מסכימים על הכול.

<< דובר >> עמית הלוי (הליכוד): << דובר >>

לא כל יום חבר כנסת אומר שהוא מוכן לקחת מאוצר המדינה אבל לא מוכן לתת
לאוצר המדינה. זה דבר שאתה צריך בכל זאת - - -

<< יור >> היו"ר איתן גינזבורג: << יור >>

מה שמפריע לו, החלוקה של אוצר המדינה לא - - -

<< דובר >> אוסאמה סעדי (הרשימה המשותפת): << דובר >>

החלוקה. הרי אתם רציתם - - -

<< דובר >> יוליה מלינובסקי קונין (ישראל ביתנו): << דובר >>

יש הרבה נושאים שבכלל לא נותנים להם.

<< דובר >> מיכאל מלכיאלי (ש"ס): << דובר >>

לא רק לו מפריע, גם לנו מפריעים הרבה דברים, לכולם מפריע, מה.

<< קריאה >> קריאות: << קריאה >>

- - -

<< יור >> היו"ר איתן גינזבורג: << יור >>

חברים, אבל תגידו לי, מתי עמדה של אדם מפריעה לכם? זו עמדתו.

<< דובר >> מיכאל מלכיאלי (ש"ס): << דובר >>

אנחנו מחזקים את דעתו. גם בנושא ביטחוני שלו יש דברים – כל אחד מאיתנו יש
לו - - - . גם עמית - - - בדברים מסוימים, כולם.

<< דובר >> אוסאמה סעדי (הרשימה המשותפת): << דובר >>

כל אחד יש לו את הבעיות שלו. מה הבעיה?

<< יור >> היו"ר איתן גינזבורג: << יור >>

בבקשה.

<< דובר >> עמית הלוי (הליכוד): << דובר >>

לגופו של עניין, אני חושב שחשוב מאוד למסגר את הדיון הזה שאנחנו נמצאים בו,
שנקרא לזה אולי לא פלסטר, חבר הכנסת קרעי, אלא מין פתח כחודה של מחט. אבל
ברור לגמרי שהדיון כאן, כמו שאמר חבר הכנסת סעדי שעשה את החשבון, ה-8
מיליון, זה רק בגודל של מחט, והדיון העיקרי הוא שאנחנו חייבים למנף את
הדיון הזה כאן, אדוני היושב-ראש, לא לאותם 8 מיליון. אני גם כמו חברי כנסת
אחרים כשנכנסתי לכנסת ויתרתי על התוספת הזאת, עיקרה הייתה כקריאה לדוגמה,
וזה כל העניין כאן, זאת דוגמה לזה שבסיטואציה שאנחנו נמצאים בה אנשי ציבור
צריכים להיות הראשונים שנושאים בעול.

אני חושב שאם נחלק את עובדי המגזר הציבורי אנחנו יודעים שיש כאלו שקיבלו
מגן זהב, כלומר אפילו לא יצאו לחל"ת, זה נוגע לעובדי המדינה. יש כאלו כמו
שכירים שקיבלו מגן כסף, נקרא לו, קיבלו מהמדינה גיבוי של חל"ת. יש כאלו,
בעיקר העצמאים במדינת ישראל, שקיבלו מגנים מסוימים אבל עם הרבה מאוד
ביורוקרטיה. ולכן אני חושב שהקריאה שצריכה לצאת מכאן, אמרת, יושב-ראש
הוועדה, שהיכולת שלך היא לדון רק בשכר חברי הכנסת.

<< יור >> היו"ר איתן גינזבורג: << יור >>

של הוועדה הזאת.

<< דובר >> עמית הלוי (הליכוד): << דובר >>

של הוועדה הזאת. חייב להיות ברור שאנחנו דנים ויוצאים מכאן עם הסכמה, אבל
עם קריאה לכל הנושאים של פנסיות תקציביות, של הבכירים במגזר הציבורי, לא רק
אלו של ועדת הכספים, בכלל, לעלות למליאה ביד אחת. הדירקטוריון שלנו אלו
האזרחים, של כל עובדי הציבור, זה לא משנה אם אתה שופט, בעיקר הבכירים
שמקבלים משכורות עתק, עוד לפני מה שעוזי אמר כאן, אלו שמקבלים משכורת
ופנסיה, ולכן אני חושב שהדיון הזה חייב להיות מראש ממוסגר רק כפתחה של מחט.
אבל הפתח הגדול שבאמת יחסוך מיליארדים, זה לא מעט, זה החוק שכולנו צריכים
להתגייס אליו ולעשות מאמץ, זאת לא אמירה מהשפה ולחוץ, זה צריך להיות חלק
מסטנדרט בשירות ציבורי.

אני הזדעזעתי, בזה אסיים, מכך שהיו אנשים בכירים בהסתדרות שאמרו שאם יקוצץ
השכר לעובדי המדינה הם ישביתו את המשק. זאת בעיני אמירה שלא יכולה להיאמר
בכלל, היא מחוץ לכל סטנדרט מוסרי, כשכולם, כשהציבור נושא בעול כל כך כבד.

<< דובר >> יוליה מלינובסקי קונין (ישראל ביתנו): << דובר >>

במגזר הציבורי יש גם גב' שמרוויחה 5,000 שקל, פקידה בעירייה.

<< דובר >> מיכאל מלכיאלי (ש"ס): << דובר >>

הוא דיבר על הבכירים.

<< דובר >> עמית הלוי (הליכוד): << דובר >>

אנחנו מדברים רק על הבכירים בשירות המדינה, אלה שמרוויחים מעל 15,000, מעל
20,000 - -

<< דובר >> עוזי דיין (הליכוד): << דובר >>

אנחנו מדברים רק על פי שלושה מהשכר הממוצע.

<< דובר >> עמית הלוי (הליכוד): << דובר >>

- - ויכולים לשאת בעול, כשהציבור כולו לא נהנה מהדבר הזה.

<< דובר >> עוזי דיין (הליכוד): << דובר >>

אנחנו מתחילים מפי שלושה מהשכר הממוצע.

<< דובר >> עמית הלוי (הליכוד): << דובר >>

יוליה, אלו אנשים שלא מפטרים אותם, יש להם יציבות כלכלית, יש להם יציבות
תעסוקתית, ואנחנו אומרים שבעת הזאת עד שהמשק יחזור לעצמו בשנה-שנתיים
הקרובות יישאו בעול. מה שאנחנו עושים כאן זה רק, זה לא פלסטר, זאת צריכה
להיות דוגמה, וכולנו צריכים להתעקש על השינוי הגדול.

<< יור >> היו"ר איתן גינזבורג: << יור >>

תודה רבה. חברת הכנסת פלוסקוב, בבקשה.

<< דובר >> טלי פלוסקוב (הליכוד): << דובר >>

תודה, אדוני היושב-ראש, אני רוצה פשוט להבהיר כמה דברים כי קודם התייחסתי
למה שאמר אלעזר שטרן. נכון להיום באמת כל חבר כנסת בוחר לעצמו מה הוא עושה
עם התוספת. יש כאלה שוויתרו, יש כאלה שתורמים, יש כאלה שלא עשו שום דבר.
אגב, רק סיפור קצר, אפילו שר האוצר ישראל כץ התקשר אלי ואמר לי שהוא רוצה
לתרום סכום מכובד לעמותת ניצולי שואה, וביקש ממני המלצה למי לתרום, וזה
באמת חימם את הלב. ואני מבינה שיש עוד הרבה אנשים כאלה, כולל אני. אני גם
תורמת לעמותת ניצולי שואה חוץ משוויתרתי על השכר. אבל אני רוצה פשוט
להבהיר, חבר הכנסת אלעזר שטרן, אם לא הובנתי נכון. הכוונה שלי היום – אמרת
שתתנגדו לחוק הזה כי הוא מסיבות כאלה - - -

<< דובר >> אלעזר שטרן (יש עתיד-תל"ם): << דובר >>

לא אמרתי שנתנגד.

<< דובר >> טלי פלוסקוב (הליכוד): << דובר >>

ככה הבנתי.

<< יור >> היו"ר איתן גינזבורג: << יור >>

לא, הוא יתמוך בהצעת החוק, הוא יגיש הסתייגות.

<< דובר >> טלי פלוסקוב (הליכוד): << דובר >>

הבנתי. אז מה שאמרתי זה דבר כזה, בנקודת הזמן הזו שאנחנו נמצאים בה כשוועדה
ציבורית לא קיימת, זאת אומרת שאין מי שיחליט במקומנו, אני רוצה באמת לברך
את היושב-ראש על כך שהוא קיבל החלטה להביא לכאן.

<< דובר >> אלעזר שטרן (יש עתיד-תל"ם): << דובר >>

אמרתי שנתמוך בזה.

<< דובר >> טלי פלוסקוב (הליכוד): << דובר >>

אז סליחה, טוב שהבהרנו.

<< דובר >> אלעזר שטרן (יש עתיד-תל"ם): << דובר >>

לא הובנתי נכון. אמרתי את זה.

<< דובר >> טלי פלוסקוב (הליכוד): << דובר >>

בסדר גמור. לכן אני חושבת שהצעד נכון וצריך לתמוך בהצעת החוק הזו. ולהבא,
באמת כמו שאמרו פה כמה חברי כנסת, באמת צריך לעשות סדר רציני בכל הנושא של
הקצבאות. לא יכול להיות שהמשכורות מוצמדות לשכר הממוצע במשק והקצבאות של
הקשישים צמודות למדד. יש לנו הרבה שם לתקן. צריך באמת לעשות משהו שוויוני,
שהוא גם, אתם יודעים, שנרגיש טוב עם זה. אני לא מרגישה היום טוב עם זה
שהשכר שלי צמוד לשכר הממוצע, ואני מבינה שיש עוד הרבה כמוני.

אז כרגע בוודאי ובוודאי שנתמוך בהצעת החוק הזו, נעצור את ההעלאה של שנת
2020 ו-2021, ובמקביל – ואני פה פונה לכל חברי הכנסת, שוב, שמעתי שכולם
מסכימים על כך, ובמקביל נעשה צעדים עד שוועדה ציבורית תתחיל לעבוד, נעשה
משהו שבעצם כן בסמכותנו כדי לעשות סדר בנושא. תודה רבה.

<< יור >> היו"ר איתן גינזבורג: << יור >>

תודה רבה. חבר הכנסת יוראי להב הרצנו, בבקשה.

<< דובר >> יוראי להב הרצנו (יש עתיד-תל"ם): << דובר >>

תודה רבה. אדוני היושב-ראש חבר הכנסת איתן גינזבורג, אני שמח על השינוי
בעמדתך ובעמדת מפלגתך בנוגע להעלאת שכר הבכירים. כמו שחברי אלעזר שטרן
ציין, אנחנו ביש עתיד מעלים כבר מהכנסת העשרים הצעת חוק שקובעת ששכר חברי
הכנסת לא ייקבע על ידי חברי הכנסת, אלא ייקבע על ידי ועדה ציבורית. הליכוד
הפיל את הצעת החוק שלנו בכנסת העשרים, וגם בכנסת העשרים-ושלוש, בכנסת הזו
הצעת חוק דומה עלתה והופלה על ידי חברי הליכוד וכחול לבן.

אתמול, אדוני יושב-הראש, נפגשתי בדרום תל אביב עם 70 חניכים ממכינת העמק,
והשאלה הראשונה שהם שאלו אותי, לבושתי – אחרי שסיפרתי על קורות חיי ועל מה
שאני עושה בכנסת, על כל הנושאים, על הצעירים והקהילה הגאה וזכויות נשים –
שאלה ראשונה שהייתה להם, לבושתי הרבה, היא איך זה יכול להיות שחלק מההורים
שלהם באבטלה ויושבים בבית ויש מיליון מובטלים, וחברי הכנסת מקבלים תוספת של
כמעט 7,000 שקל לשכר שהוא ממילא מנופח מדיי.

אמרה, ובצדק, חברת הכנסת טלי פלוסקוב, שזה עושה לה תחושות לא טובות שבעוד
שקצבאות הנכים והקשישים מוצמדים למדד, שכמעט שלא עולה אף פעם, השכר שלנו
עולה ועולה ועולה, שבעיני זו חרפה. וזה לא עניין של תחושות, כמו שחברת
הכנסת פלוסקוב אמרה, ובצדק, זה עניין של אמות מוסר, של אמות מידה, של
אחריות ציבורית. שהרי לא ייתכן שכשיש מיליון מובטלים, כשחברים שלי יושבים
בבית והם רק סנטימטר מעל פני המים, לא מצליחים לשרוד את התקופה הזאת, אנחנו
נזכה לעוד תוספת של אלפי שקלים. זאת חרפה גדולה.

ולכן, אדוני יושב-הראש, אני שמח על סיבוב פרסה שגם כחול לבן עשתה וגם, אני
רוצה לקוות שהליכוד עשו בעניין הזה, ושסוף סוף נקבע שלכל הפחות לא נרוויח
יותר. והשלב הבא יהיה באמת בהתאם להצעה של יש עתיד, להעביר את זה לוועדה
חיצונית, למועצה ציבורית, שהיא זו שתקבע את שכר חברי הכנסת. מדובר בכספי
ציבור וראוי שננהג בהם באחריות, במשורה, ולפי אמות מידה שמחייבות אותנו
כנבחרי ציבור, כנבחרי עם ישראל. תודה רבה.

<< יור >> היו"ר איתן גינזבורג: << יור >>

תודה. חברת הכנסת יוליה מלינובסקי, בבקשה.

<< דובר >> יוליה מלינובסקי קונין (ישראל ביתנו): << דובר >>

תודה רבה, אדוני היושב-ראש, חבריי חברי הכנסת, אין ספק שהעלייה הזאת שאמורה
להיות ב-2021 היא לא ראויה, זה לא מקובל, זה לא פייר. מצד שני, אני מצטערת,
חברי כנסת עובדים וצריכים להרוויח משכורת. כן צריך לעשות סדר בנושא, כן
צריך לעשות סדר בכל המגזר הציבורי, וכמובן בתפקידים הבכירים. ברור שעם
השנים קרה משהו לא טוב שלא משקף את המצב האמיתי במשק ובכלכלת ישראל. החוק
הזה הוא טוב אבל לא מספיק.

ברור שנוותר, גם ויתרנו ב-2020, יושב פה חשב הכנסת והוא יכול להעיד על זה,
ויתרנו גם ב-2020 מיוזמתנו. אבל הגענו למצב שצריך לחוקק חוק, נחוקק את החוק
הזה. אבל אני כבר מודיעה שישראל ביתנו תגיש הסתייגויות, איתן, שהחוק הזה
יחול גם על שופטים, גם על רבנים, גם על דיינים, גם לכל הבכירים, כן.

<< דובר >> שלמה קרעי (הליכוד): << דובר >>

אי-אפשר.

<< דובר >> מיכאל מלכיאלי (ש"ס): << דובר >>

זה חל, יוליה.

<< דובר >> יוליה מלינובסקי קונין (ישראל ביתנו): << דובר >>

כן, לכולם. לכולם.

<< דובר >> שלמה קרעי (הליכוד): << דובר >>

אי-אפשר, זה לא עובד.

<< דובר >> מיכאל מלכיאלי (ש"ס): << דובר >>

וזה בצירוף עם ועדת הכספים.

<< דובר >> יוליה מלינובסקי קונין (ישראל ביתנו): << דובר >>

לכולם. ושנעצור את השערורייה הזאת. וכמובן שצריך - - -

<< דובר >> מיכאל מלכיאלי (ש"ס): << דובר >>

אבל את הרבנים מחריגים.

<< דובר >> שלמה קרעי (הליכוד): << דובר >>

מלכיאלי, כשהם מוותרים על השכר הם בעקיפין תורמים גם לישיבות ולרבנים.

<< יור >> היו"ר איתן גינזבורג: << יור >>

בואו לא נפריע לחברת הכנסת מלינובסקי.

<< דובר >> יוליה מלינובסקי קונין (ישראל ביתנו): << דובר >>

קרעי, אבל זו פעם ראשונה ששמעתי אותך והסכמתי, ואתה מקלקל את כל החוויה, אז
תסתום. זה היה לפני שעכשיו דיברת. סתום.

<< דובר >> שלמה קרעי (הליכוד): << דובר >>

זה רק למלכיאלי.

<< דובר >> עוזי דיין (הליכוד): << דובר >>

זה בגלל שאת לא שמה לב לנימה הסרקסטית שם.

<< דובר >> יוליה מלינובסקי קונין (ישראל ביתנו): << דובר >>

ברור שצריך לעצור את ההעלאה הזאת.

<< דובר >> אלעזר שטרן (יש עתיד-תל"ם): << דובר >>

אפשר לבקש הפסקה? ליהנות מהרגע.

<< דובר >> יוליה מלינובסקי קונין (ישראל ביתנו): << דובר >>

ברור שגם צריך לקצר את מה שהממשלה רצתה לקצר, 10%. אפילו שאלתי את יושב-ראש
הוועדה מה קורה עם הקיצור, הוא אמר שהחוק הזה לא הגיע לכנסת. הייתי בטוחה
שאפילו בחודש הקודם אני כבר אראה את הקיצור הזה. אבל, איתן, אנחנו נגיש
הסתייגות סיעתית שהחוק הזה יחול, שהעלייה הזאת לא תהיה על כל המגזר
הציבורי, בכירים, שופטים, רבנים, דיינים.

<< יור >> היו"ר איתן גינזבורג: << יור >>

אי-אפשר.

<< דובר >> יוליה מלינובסקי קונין (ישראל ביתנו): << דובר >>

תראה, אם אי-אפשר אבל אתה מאוד מאוד רוצה אז אפשר.

<< יור >> היו"ר איתן גינזבורג: << יור >>

לא.

<< דובר >> מיכאל מלכיאלי (ש"ס): << דובר >>

הוא סגר את זה עם ועדת הכספים, אבל חוץ מהרבנים.

<< יור >> היו"ר איתן גינזבורג: << יור >>

לא היית פה בתחילת הישיבה, אסביר שוב, חברת הכנסת מלינובסקי. הסיבה שאנחנו
מעלים חוק מטעם הוועדה היא כי יש לנו סמכות לדון אך ורק בתנאי חברי הכנסת,
כי זאת הסמכות של ועדת הכנסת. מי שיש לו סמכות להחיל את זה על כל נושאי
המשרה האחרים: נשיא המדינה, ראש הממשלה, שופטים, דיינים, וכו', זאת ועדת
הכספים. יושב-ראש ועדת הכספים פגש אותי פה מחוץ לחדר ואמר לי שהוא מתכוון
להעלות את זה במקביל להצעה הזאת.

<< דובר >> יוליה מלינובסקי קונין (ישראל ביתנו): << דובר >>

יופי, אז אדייק. אם זה המצב זה מקובל. אם פתאום נראה שהחוק הזה מתקדם ושם
זה תקוע - - -

<< יור >> היו"ר איתן גינזבורג: << יור >>

זה יהיה במקביל, אפילו - - -

<< דובר >> יוליה מלינובסקי קונין (ישראל ביתנו): << דובר >>

זה צריך להיות במקביל, כי זה מצב בלתי נסבל.

<< יור >> היו"ר איתן גינזבורג: << יור >>

זה יהיה במקביל.

<< דובר >> יוליה מלינובסקי קונין (ישראל ביתנו): << דובר >>

יתרה מזאת, אני חושבת שאתם כחברי קואליציה, ויושבים פה חברי קואליציה רבים,
חייבים לפנות לשרים הרלוונטיים ולשאול מה קורה עם הצעת החוק הממשלתית שגם
מדברת על כל הנושא הזה וגם מדברת על קיצוץ של 10%, כי איכשהו כולנו הסכמנו
וזה באמת היה בקונצנזוס וזה נתקע. ואפילו אני מרגישה באופן אישי עם זה, אה,
לא נעים. ממש אמיתי לא נעים. אז נתמוך, אבל בתנאי ששם תהיה התקדמות במקביל.

<< יור >> היו"ר איתן גינזבורג: << יור >>

זה יהיה. נעביר את זה בקריאה ראשונה, ואחרי שזה יעבור בקריאה ראשונה זה
יעלה לוועדת הכספים, שם זה בהחלטה, ואז נמשיך עם החוק שלנו.

<< דובר >> יוליה מלינובסקי קונין (ישראל ביתנו): << דובר >>

שני חוקים ביחד.

<< יור >> היו"ר איתן גינזבורג: << יור >>

הם לא חוק, הם רק החלטה. אנחנו חוק.

<< דובר >> שלמה קרעי (הליכוד): << דובר >>

אבל, איתן, אתה יודע שזה לא חל על עוד מאות בכירים במגזר הציבורי.

<< דובר >> מיכאל מלכיאלי (ש"ס): << דובר >>

זה מגיע למליאה. הכספים לא מגיע למליאה.

<< דובר >> שלמה קרעי (הליכוד): << דובר >>

תגיד את זה, זה לא חל מאות בכירים, רמטכ"ל, בכירים בפנסיות התקציביות.

<< יור >> היו"ר איתן גינזבורג: << יור >>

אני חושב שעל מה שאתה אומר אני לא צריך לחזור. מה שאמרת אמרת.

<< דובר >> שלמה קרעי (הליכוד): << דובר >>

לא, כי מקודם אמרת שזה יחול על כולם בסוף.

<< דובר >> אלעזר שטרן (יש עתיד-תל"ם): << דובר >>

התכוונת מפכ"ל, קרעי, לא רמטכ"ל, מפכ"ל, אתם - - -

<< יור >> היו"ר איתן גינזבורג: << יור >>

אמרתי שזה יחול על נושאי משרה, ואת נושאי המשרה מניתי: נשיא המדינה, ראש
הממשלה, שרים, שופטים, דיינים, קאדים, שופטים בבית דין לענייני עבודה.

<< דובר >> עוזי דיין (הליכוד): << דובר >>

ראשי רשויות.

<< יור >> היו"ר איתן גינזבורג: << יור >>

ראשי הרשויות, כי זה נגזר משרים, ועל כל מי שנגזר משר זה יחול.

<< דובר >> שלמה קרעי (הליכוד): << דובר >>

ולא על עוד מאות בכירים אחרים שלא.

<< יור >> היו"ר איתן גינזבורג: << יור >>

זה יחול על כל מי שנגזר מנושאי המשרה שציינתי, כמו שזה יחול על חברי כנסת
בפנסיה שמקבלים פנסיה תקציבית, והם לא יקבלו את התוספת הזאת בפנסיה
התקציבית הזאת. ואת זה לא אמרת. זהו.

<< דובר >> שלמה קרעי (הליכוד): << דובר >>

אבל יש מאות גמלאים אחרים בפנסיה תקציבית שזה לא יחול עליהם, ואת זה גם
צריך להגיד, ויועצים משפטיים ופקידים בכירים ותיקים.

<< יור >> היו"ר איתן גינזבורג: << יור >>

יש עוד איזה חבר כנסת שלא דיבר? בבקשה, חבר הכנסת כהנא.

<< דובר >> מתן כהנא (ימינה): << דובר >>

אני אתמוך בכל הצעה שתעצור את העלאת שכר חברי הכנסת בעת הזו, זה טרלול
מוחלט עכשיו שהשכר שלנו יעלה. צר לי שבגלל מריבות בין כחול לבן לליכוד
החוקים האלה נתקעים כל הזמן. שוב אנחנו רואים את אוזלת ידה של הממשלה לטפל
בדברים החשובים. תודה.

<< יור >> היו"ר איתן גינזבורג: << יור >>

ואתה רואה שלמרות המריבות שנמצאות בממשלה הכנסת יכולה להתאחד סביב הצעת חוק
נכונה.

<< דובר >> אלעזר שטרן (יש עתיד-תל"ם): << דובר >>

איתן, אפשר משפט אחד? תראו, אני חושב שאנחנו צריכים להיזהר – אני אומר את
זה בהמשך לדברים של חברי קרעי – מלבטל כל כך מהר את כל אלה שהיו לפנינו,
אפילו בהיבט של קצת דרך ארץ.

<< יור >> היו"ר איתן גינזבורג: << יור >>

צניעות.

<< דובר >> אלעזר שטרן (יש עתיד-תל"ם): << דובר >>

אנחנו יושבים פה הרבה מאוד בזכותם, המדינה הזאת בזכותם, המערכות שלה פועלות
בזכותם. מותר למתוח ביקורת, אבל לעשות כאילו הם היו כולם רודפי בצע, אני
מציע - - -

<< דובר >> שלמה קרעי (הליכוד): << דובר >>

לא יודע איך הבנת ככה ממני, חבר הכנסת שטרן, ממש לא. אבל לא לייצר להם
עלייה של 15% כשהמשק במצב קשה, זה מה שאמרתי.

<< דובר >> אלעזר שטרן (יש עתיד-תל"ם): << דובר >>

הפנסיה התקציבית זה מה - - -

<< יור >> היו"ר איתן גינזבורג: << יור >>

חברים, חברי הכנסת, שלמה קרעי, תודה. נבקש מחיים אבידור חשב הכנסת להתייחס
לדברים.

<< דובר >> חיים אבידור: << דובר >>

תראו, אין לי מה להתייחס, היוזמה היא שלכם, אני לא יכול להביע דעה. אני
יכול להגיד לכם שהמספרים שמסתובבים הם מספרים שמבוססים על הערכות. נדע
בדיוק את הסכום המדויק רק בינואר 2021, היות שהביטוח הלאומי מפרסם את השכר
הממוצע במשק בינואר 2021. השכר הממוצע יהיה סך הכול השכר הגבוה של בעלי
השכר שעדיין עובדים מחולק בכמות העובדים שעדיין נשארו במשק, וזה יגרום לכך
שתהיה עלייה יותר גבוהה מהעלייה שהייתה עד עכשיו. אבל אני לא יכול להגיד
כמה, ואני אדע רק בינואר. אתם מוותרים על משהו שהוא נעלם בשלב זה. נתייחס
לנושא הזה בינואר.

וכמובן שהמנגנון שנקבע כשמתייחסים גם בשנת 2022 לשכר שקיים היום, קרי השכר
הממוצע שפורסם בינואר 2020, יגרום לכך שאם השכר הממוצע במשק ירד ב-2022
יחסית ל-2021 אז זה לא יחול עליכם, אלא כי נתייחס לשכר שהיה בשנת 2019.

<< דובר >> שלמה קרעי (הליכוד): << דובר >>

אה, זה גם עוד אבסורד שלא הדגשנו. תודה שהזכרת את זה, החשב.

<< יור >> היו"ר איתן גינזבורג: << יור >>

2020 או 2019?

<< דובר >> ארבל אסטרחן: << דובר >>

2019 שפורסם בתחילת 2020. אבל זה כן יחול עליהם, כי כשאתה לוקח את השנתיים
אז השכר הממוצע ב-2021, על ירידה שלו - - -

<< דובר >> שלמה קרעי (הליכוד): << דובר >>

איתן, אתה מבין מה שהצעת החוק שלך עושה.

<< יור >> היו"ר איתן גינזבורג: << יור >>

שנייה.

<< דובר >> חיים אבידור: << דובר >>

זהו, אין לי מה להוסיף.

<< דובר >> שלמה קרעי (הליכוד): << דובר >>

איתן, אתה חייב להדגיש את מה שהוא אמר.

<< יור >> היו"ר איתן גינזבורג: << יור >>

שנייה.

<< דובר >> שלמה קרעי (הליכוד): << דובר >>

אתה אומר שאת העלייה של ה-15% נקבל עוד שנה.

<< יור >> היו"ר איתן גינזבורג: << יור >>

חבר הכנסת קרעי, אתה גם מבקש ואתה גם חוטף.

<< דובר >> שלמה קרעי (הליכוד): << דובר >>

סליחה.

<< יור >> היו"ר איתן גינזבורג: << יור >>

טל שחם, רפרנט שכר במשרד האוצר.

<< דובר >> טל שחם: << דובר >>

שלום לכולם, בוקר טוב, קודם כול אתייחס לעלויות, ברשותכם. מבחינת העלויות
החישוב שלנו במשרד האוצר הוא ללא חברי הכנסת הגמלאים, כי אין לנו נתונים
לגביהם, אז נתייחס רק לחברי הכנסת הפעילים.

<< דובר >> שלמה קרעי (הליכוד): << דובר >>

איך אין לכם נתונים? מי משלם להם את זה?

<< דובר >> ארבל אסטרחן: << דובר >>

הכנסת. זה לא מינהל הגמלאות.

<< יור >> היו"ר איתן גינזבורג: << יור >>

הכנסת. בבקשה.

<< דובר >> טל שחם: << דובר >>

זה לא מינהל הגמלאות, ולכן אין לנו את הנתונים האלה. אז אנחנו גם, כמו שחשב
הכנסת אמר, אנחנו לא יודעים כמה יעלה השכר, אנחנו צופים שהוא יעלה בין 10%
ל-13%. אם ניקח את החישוב של שכר ממוצע שיעלה ב-10% אז רק על חברי הכנסת,
שוב, הצעת החוק דנה רק בחברי כנסת ללא שרים וללא סגני שרים. אנחנו מדברים
על עלות של בערך 6 מיליון שקלים בשנה. זה לא חיסכון, זאת מניעה של העלות
שתהיה בשנת 2021 על סמך השכר הממוצע.

בנוגע להצעת החוק, אנחנו כמובן ממליצים להתקדם עם הצעת החוק הממשלתית, היא
כוללת בתוכה גם את ההקפאה של שכר חברי הכנסת, והיא גם כוללת בתוכה הרבה
סעיפים אחרים בנוגע לעליית השכר הממוצע.

<< דובר >> אלעזר שטרן (יש עתיד-תל"ם): << דובר >>

שרים שהם גם חברי כנסת, מה זה עושה?

<< יור >> היו"ר איתן גינזבורג: << יור >>

גם אנחנו היינו שמחים אם הצעת החוק הממשלתית הייתה מתקדמת, אך לצערי זה לא
מתקדם. במשך חודשיים זה מונח על שולחן הממשלה, זה לא הגיע לשולחן הכנסת,
ומכיוון שזה לא הגיע לשולחן הכנסת אנחנו יזמנו את ההצעה הזאת. אם הממשלה
תוכל להביא אי אלו דברים לדיון היינו דנים בהם, אבל מכיוון שלא עשיתם את
זה, לקחנו יוזמה ועשינו את זה בעצמנו. אנחנו נעשה את זה וועדת הכספים תעשה
את זה, והכנסת תקבע את זה בלי התערבות הממשלה. תודה רבה, אדוני.

<< דובר >> אלעזר שטרן (יש עתיד-תל"ם): << דובר >>

איתן, סליחה, שרים שהם גם חברי כנסת?

<< יור >> היו"ר איתן גינזבורג: << יור >>

אז הם מקבלים לפי שרים.

<< דובר >> חיים אבידור: << דובר >>

הם מקבלים שכר כשרים.

<< דובר >> אלעזר שטרן (יש עתיד-תל"ם): << דובר >>

אז ההחלטה הזאת לא נוגעת אליהם.

<< יור >> היו"ר איתן גינזבורג: << יור >>

לא.

<< דובר >> טל שחם: << דובר >>

הם לא בתוך ההצעה הנוכחית.

<< יור >> היו"ר איתן גינזבורג: << יור >>

הם לא בתוך ההוצאה של ה-6 מיליון.

<< דובר >> אלעזר שטרן (יש עתיד-תל"ם): << דובר >>

במשרד האוצר חישבו שזה רק 90 חברי כנסת בערך?

<< יור >> היו"ר איתן גינזבורג: << יור >>

כן, הוא אמר 6 מיליון שקלים.

<< דובר >> טל שחם: << דובר >>

84.

<< יור >> היו"ר איתן גינזבורג: << יור >>

84 חברי כנסת.

<< דובר >> עוזי דיין (הליכוד): << דובר >>

הוא חישב את זה. 8 או 6 מיליון שקל.

<< יור >> היו"ר איתן גינזבורג: << יור >>

תודה רבה, טל. בואו נשמע את האנשים שרשומים.

<< דובר >> יוליה מלינובסקי קונין (ישראל ביתנו): << דובר >>

אז אנחנו מתעסקים בקקה.

<< דובר >> אלעזר שטרן (יש עתיד-תל"ם): << דובר >>

כן?

<< דובר >> יוליה מלינובסקי קונין (ישראל ביתנו): << דובר >>

לא, בקקה ברמה - - -

<< יור >> היו"ר איתן גינזבורג: << יור >>

לינא סאלם, עורכת דין במחלקת ייעוץ וחקיקה, משרד המשפטים, את רוצה להגיד
משהו? יש לך מה להוסיף?

<< דובר >> לינא סאלם: << דובר >>

אני רק יכולה להגיד שזה נכון, כפי שציין האוצר, לפי החלטת הממשלה 397 ב-21
לספטמבר, אכן נכון, טיוטת תזכיר החוק הופצה באוקטובר. ההצעה הספציפית הזאת
היא פחות מכילה, גם לעניין זה שהיא לא מכילה הפחתה, והיא רק מכילה ביטול
הצמדה. ואכן נכון, היא לא הונחה בפני הממשלה, אבל כפי שציינתי, הממשלה כבר
קיבלה החלטה הרבה יותר רחבה בספטמבר. אין לי מה להוסיף מעבר לכך.

<< יור >> היו"ר איתן גינזבורג: << יור >>

תודה. עורך דין הידי נגב מהתנועה לאיכות השלטון.

<< דובר >> חיים אבידור: << דובר >>

אדוני היושב-ראש, אם אפשר להבהיר משהו.

<< יור >> היו"ר איתן גינזבורג: << יור >>

כן, בבקשה, לפני התנועה לאיכות השלטון. כן, חיים.

<< דובר >> שלמה קרעי (הליכוד): << דובר >>

אדוני היושב-ראש, אני ביקשתי גם ואתה מתעלם.

<< יור >> היו"ר איתן גינזבורג: << יור >>

בסדר, אבל דיברת, ואחרים לא דיברו.

<< דובר >> שלמה קרעי (הליכוד): << דובר >>

גם הוא דיבר.

<< יור >> היו"ר איתן גינזבורג: << יור >>

אבל הוא איש מקצוע.

<< דובר >> שלמה קרעי (הליכוד): << דובר >>

יש לי הערה מאוד חשובה לומר.

<< יור >> היו"ר איתן גינזבורג: << יור >>

נראה לי שדיברת פה לדעתי יותר מכל חבר כנסת אחר.

<< דובר >> שלמה קרעי (הליכוד): << דובר >>

אני חושב שאתה עושה פה מחטף.

<< יור >> היו"ר איתן גינזבורג: << יור >>

ואתה עדיין לא יכול לחטוף את המיקרופון כשאתה לא בזכות דיבור.

<< דובר >> שלמה קרעי (הליכוד): << דובר >>

לא, אבל אתה עושה כאן מחטף, לא אני.

<< יור >> היו"ר איתן גינזבורג: << יור >>

ביקשת זכות דיבור, אתה תקבל אותה בזמן שאני אקבע אותו. בבקשה, חיים.

<< דובר >> חיים אבידור: << דובר >>

ככל שהשכר יעלה, נגיד ב-6,000 שקל, שאלו ההערכות שמסתובבות פה עכשיו, השכר
הממוצע יעלה - - -

<< יור >> היו"ר איתן גינזבורג: << יור >>

לדעתי ב-10%, זה משהו כמו 6,000 שקל.

<< דובר >> שלמה קרעי (הליכוד): << דובר >>

10% זה 5,000 שקל, 4,500.

<< דובר >> חיים אבידור: << דובר >>

קראתי בעיתון 6,000, אבל תן לי איזה מס' שאתה רוצה, אני רוצה את זה רק
לצורך הדוגמה. נגיד שיעלה ב-4,500, כמו שהוא אמר, אז זה לא יחול על שנת
2021. בשנת 2021 יכול להיות שהשכר ירד בחזרה לרמתו שהייתה קודם, אם כל
המובטלים והחל"תים יחזרו בחזרה לשוק העבודה. זאת אומרת שזה יחזור לרמה –
ה-4,500 ירד בחזרה, ואז השכר ב-2022 יהיה כמו השכר של 2020. זה אומר שכל
עלייה תקוזז. זאת אומרת שתחזרו בחזרה לשכר של 2021.

<< יור >> היו"ר איתן גינזבורג: << יור >>

מאה אחוז, זו הכוונה.

<< דובר >> שלמה קרעי (הליכוד): << דובר >>

זה לא מה שאתה עושה בחוק זה, הוא אומר לך, אדוני יושב-הראש.

<< דובר >> חיים אבידור: << דובר >>

זה מה שכתוב כאן.

<< יור >> היו"ר איתן גינזבורג: << יור >>

זה מה שקורה בחוק הזה. זה מה שהוא אומר עכשיו. הוא אומר לך כן, ואתה אומר
לא על מה שהוא אומר לך כן? נו, באמת. עורך דין הידי נגב מהתנועה לאיכות
השלטון.

<< דובר >> שלמה קרעי (הליכוד): << דובר >>

לא, אדוני יושב-הראש, תראה מה כתוב בחוק שלך - - -

<< יור >> היו"ר איתן גינזבורג: << יור >>

הבנתי, והרגע הסביר החשב מה הולך להיות.

<< דובר >> שלמה קרעי (הליכוד): << דובר >>

לא, אדוני יושב-הראש, תראה מה כתוב בחוק, "לצורך חישוב עדכון שכרם - -

<< יור >> היו"ר איתן גינזבורג: << יור >>

חבר הכנסת קרעי.

<< דובר >> שלמה קרעי (הליכוד): << דובר >>

- - של חברי הכנסת" בינואר 2022 - -

<< יור >> היו"ר איתן גינזבורג: << יור >>

חבר הכנסת קרעי, הדיון לא הסתיים.

<< דובר >> שלמה קרעי (הליכוד): << דובר >>

- - "יובא בחשבון השכר הממוצע" של 2020, זאת אומרת עם עלייה של 10%-15%.

<< יור >> היו"ר איתן גינזבורג: << יור >>

חבר הכנסת קרעי, מכיוון שאיני זורה חול בעיניים ומסמא את עיני הציבור, אז
אני מבקש ממך לא להפריע.

<< דובר >> ארבל אסטרחן: << דובר >>

מה שפורסם בינואר 2020.

<< דובר >> שלמה קרעי (הליכוד): << דובר >>

נכון, ינואר 2020, זה אומר השכר הממוצע האחרון שפורסם בשנת 2020.

<< יור >> היו"ר איתן גינזבורג: << יור >>

חבר הכנסת קרעי, די. בבקשה, עורך דין נגב, בבקשה.

<< דובר >> הידי נגב: << דובר >>

תודה, אדוני היושב-ראש. התנועה לאיכות השלטון פועלת מזה שנים כבר להביא
להפסקת ההצמדה של חברי הכנסת לשכר הממוצע במשק, לכן אני קודם כול רוצה לברך
אותך, אדוני יושב-ראש הוועדה. אני לא חושב שזה טריוויאלי שתפעל בצורה כל כך
מהירה יחסית, בטח כשתזכיר החוק מתעכב בממשלה. כידוע, השנה העלייה במדד
צפויה בכ-14% בגלל אותם בעלי שכר מועט של עובדים שגם יצאו לחל"ת וגם פוטרו,
חלק ניכר. ואני שמח על הדיון בוועדה, ואני שמח גם שיש הסכמה חוצת בתים ממש
פה בוועדה לעניין העובדה שהצעת חוק שמקפיאה את השכר לשנת 2021 לא מספיקה,
והיא באמת לא מספיקה. ולכן אנחנו מבקשים קודם כול לתקן. ואנחנו חושבים
שראוי לתקן את הצעת החוק ככה שבעצם תופסק בכלל ההצמדה למדד הממוצע במשק,
אותו מדד שמפורסם, כמו שאמר החשב, בינואר כל שנה.

ככל שיוחלט שלא לבטל את אותה הצמדה אנחנו מבקשים להתנגד לסעיף 3 בהצעת
החוק. אותו סעיף שהוא לא ברור, וגם אני מבקש שתעמדו עליו. סעיף 3 בוועדה
קובע ש"יובא בחשבון השכר הממוצע האחרון שפורסם בשנת 2020, במקום השכר
הממוצע האחרון שפורסם בשנת 2021". לגבי הסעיף הזה יש לנו בעיה, גם כי אנחנו
לא יודעים כמה יעלה ב-2021, האם הוא באמת ירד אותו שכר ממוצע במשק, וגם
אנחנו לא רוצים שייקחו בחשבון את אותה עלייה מטאורית של 14% במדד, אותה
עלייה שהייתה בשנת 2020. ולכן, ככל שתחליטו שלא להפסיק עם הצמדת השכר
הממוצע אנחנו מבקשים מכם לשנות את נוסח הסעיף, או לכל הפחות לקבוע פרשנות
שאותו שכר של שנת 2019 הוא זה שיקבע. זאת אומרת, עלייה של פחות מ-3%, 3%.

<< יור >> היו"ר איתן גינזבורג: << יור >>

תודה רבה. לפני שנעבור ונסכם את הדיון, אם אפשר בבקשה רק להבהיר את נושא
העלאת השכר או עדכון השכר בשנת 2022, שהדברים יהיו ברורים, הן החשב והן
היועצת המשפטית.

<< דובר >> חיים אבידור: << דובר >>

הביטוח הלאומי מפרסם את השכר הממוצע במשק פעם אחת בשנה, הוא מפרסם את זה
בחודש ינואר. זאת אומרת שברגע שכתוב שהשכר האחרון שפורסם בשנת 2020, זאת
אומרת השכר - - -

<< יור >> היו"ר איתן גינזבורג: << יור >>

זה אומר בינואר 2020.

<< דובר >> חיים אבידור: << דובר >>

השכר שפורסם בינואר 2020. מינואר 2020 עד ינואר 2021 לא מפורסם שכר ממוצע
על ידי הביטוח הלאומי. לכן כאשר מדברים על השכר האחרון שפורסם בשנת 2020
מתכוונים לשכר הממוצע של שנת 2019.

<< יור >> היו"ר איתן גינזבורג: << יור >>

ברור.

<< דובר >> ארבל אסטרחן: << דובר >>

כן.

<< יור >> היו"ר איתן גינזבורג: << יור >>

כלומר, השכר שהיום מקבלים חברי הכנסת יהיה הבסיס של שנת 2022.

<< דובר >> חיים אבידור: << דובר >>

כן.

<< יור >> היו"ר איתן גינזבורג: << יור >>

תודה רבה.

<< דובר >> ארבל אסטרחן: << דובר >>

יש את המילה "אחרון" והיא נורא מבלבלת, פשוט העירו לי מהאוצר, יכול להיות
שאפשר גם לוותר עליה. אבל, כמו שאמר החשב, אכן השכר הממוצע מתפרסם פעם
בשנה, אלא אם יש תוספת יוקר. תוספת יוקר לא ניתנה כבר הרבה שנים, והיא לא
צפויה השנה ולא צפויה בשנה הבאה, אבל אם היא ניתנת אז זה יכול גם להשתנות
במהלך השנה, וזאת הסיבה שכתוב "האחרון", הכוונה היא לינואר 2020.

<< יור >> היו"ר איתן גינזבורג: << יור >>

מאה אחוז. רבותיי, אני חושב שזה הזמן שאפשר לעבור להצבעה. נעבור להצבעה. מי
בעד הצעת חוק ביטול עדכון שכר חברי הכנסת בשנת 2021 - - -

<< דובר >> אלעזר שטרן (יש עתיד-תל"ם): << דובר >>

אפשר להגיש הסתייגות?

<< דובר >> ארבל אסטרחן: << דובר >>

אנחנו בראשונה.

<< יור >> היו"ר איתן גינזבורג: << יור >>

בשנייה ושלישית תגיש – (הוראת שעה), התשפ"א–2020? ירים את ידו. מי נגד? מי
נמנע?

הצבעה

בעד – פה אחד

הצעת חוק ביטול עדכון שכר חברי הכנסת בשנת 2021 (הוראת שעה), התשפ"א–2020,
אושרה.

<< יור >> היו"ר איתן גינזבורג: << יור >>

13 בעד. פה אחד. הצעת החוק אושרה והיא תועבר לדיון בקריאה ראשונה במליאת
הכנסת. אני מודה למשתתפים על הדיון הזה. ואני מברך את חברי הכנסת שהשתתפו
ושתמכו בהצעת החוק הזאת.

<< נושא >> 2. קביעת ועדה לפי חוק שירות לאומי-אזרחי, התשע"ד–2014 – פניית
שר ההתיישבות << נושא >>

<< יור >> היו"ר איתן גינזבורג: << יור >>

אני עובר לנושא הבא: קביעת ועדה לפי חוק שירות לאומי-אזרחי, התשע"ד–2014 –
פניית שר ההתיישבות. פנה אלינו שר ההתיישבות חבר הכנסת צחי הנגבי בבקשה
לכנס דיון של ועדת הכנסת במטרה לקבוע איזו ועדה בכנסת תשמש כוועדה לעניין
חוק שירות לאומי-אזרחי. כידוע, חוק השירות הלאומי-האזרחי עוסק במסלול
השירות הלאומי והאזרחי המהווה בעצם חלופה למסלול הצבאי, והוא מיועד בעיקר
לאוכלוסיית תלמידי הישיבות. בחוק בהגדרת ועדה כתוב שזאת ועדה מוועדות
הכנסת, כפי שתקבע ועדת הכנסת.

<< דובר >> יוליה מלינובסקי קונין (ישראל ביתנו): << דובר >>

זה חוק שאמור לעבור? לא הבנתי.

<< יור >> היו"ר איתן גינזבורג: << יור >>

החוק הזה כבר קיים. החוק מבקש שוועדת הכנסת תקבע איזו ועדה תדון בחוק הזה.

<< דובר >> ארבל אסטרחן: << דובר >>

תדון בחקיקת משנה.

<< דובר >> טלי פלוסקוב (הליכוד): << דובר >>

לא בחוק, בתקנת משנה.

<< יור >> היו"ר איתן גינזבורג: << יור >>

בתקנת משנה וגם בכל התקנות.

<< דובר >> ארבל אסטרחן: << דובר >>

זה חוק מ-2014.

<< דובר >> יוליה מלינובסקי קונין (ישראל ביתנו): << דובר >>

כן, בגלל זה לא הבנתי.

<< יור >> היו"ר איתן גינזבורג: << יור >>

צריך להקים ועדה כדי שתדון בתקנות של החוק הזה.

<< קריאה >> קריאה: << קריאה >>

נו, ואיזה ועדה תדון?

<< דובר >> יוליה מלינובסקי קונין (ישראל ביתנו): << דובר >>

לא צריך להקים ועדה, אחת מוועדות הכנסת יכולה לדון.

<< דובר >> ארבל אסטרחן: << דובר >>

לבחור איזו ועדה.

<< יור >> היו"ר איתן גינזבורג: << יור >>

רק שנייה, אני יודע.

<< דובר >> טלי פלוסקוב (הליכוד): << דובר >>

בסדר.

<< יור >> היו"ר איתן גינזבורג: << יור >>

ושר ההתיישבות מבקש שהוועדה תהיה ועדת העבודה, הרווחה - - -

<< דובר >> מיכאל מלכיאלי (ש"ס): << דובר >>

מי שר ההתיישבות?

<< דובר >> טלי פלוסקוב (הליכוד): << דובר >>

צחי הנגבי שר ההתיישבות.

<< דובר >> אוסנת הילה מארק (הליכוד): << דובר >>

צחי הנגבי.

<< יור >> היו"ר איתן גינזבורג: << יור >>

שר ההתיישבות צחי הנגבי ביקש שהוועדה תהיה ועדת העבודה, הרווחה והבריאות,
וזאת גם בקשתו של יושב-ראש הוועדה שביקש שזה יעבור אליו. בכנסת הקודמת - -

<< דובר >> טלי פלוסקוב (הליכוד): << דובר >>

בכנסת העשרים.

<< יור >> היו"ר איתן גינזבורג: << יור >>

- - בכנסת העשרים, מבחינתי היא הקודמת, אבל את צודקת, מי שקבע את הצעת החוק
הזאת זו ועדה משותפת לוועדת החוץ והביטחון וועדת העבודה והרווחה, בראשות
יושב-ראש ועדת העבודה והרווחה. יושב-ראש ועדת החוץ והביטחון פנה אליי בבקשה
שהוועדה שתדון בכך לא תהיה ועדת העבודה והרווחה, אלא ועדה משותפת של שתי
הוועדות, ואין לו בעיה שיושב-ראש הוועדה יהיה יושב-ראש ועדת העבודה
והרווחה.

<< דובר >> יוליה מלינובסקי קונין (ישראל ביתנו): << דובר >>

למי אין בעיה?

<< דובר >> אלעזר שטרן (יש עתיד-תל"ם): << דובר >>

לוועדת החוץ והביטחון.

<< יור >> היו"ר איתן גינזבורג: << יור >>

יושב-ראש ועדת החוץ והביטחון ביקש שמכיוון שהחוק הזה הוכן בוועדה משותפת גם
התקנות יהיו בוועדה משותפת, ואין לו שום בעיה שיושב-ראש הוועדה יהיה חיים
כץ יושב-ראש ועדת העבודה והרווחה.

<< דובר >> ארבל אסטרחן: << דובר >>

זה הוכן בוועדה מיוחדת. בכנסת העשרים התקנות אושרו בוועדה משותפת.

<< דובר >> מיכאל מלכיאלי (ש"ס): << דובר >>

וחיים כץ התנגד לזה?

<< דובר >> טלי פלוסקוב (הליכוד): << דובר >>

חיים כץ ביקש להעביר את הדיון לוועדת העבודה, הרווחה והבריאות.

<< דובר >> אוסאמה סעדי (הרשימה המשותפת): << דובר >>

זה השירות האזרחי בוועדת החוץ והביטחון.

<< דובר >> מיכאל מלכיאלי (ש"ס): << דובר >>

הוא ראש הוועדה, מה אכפת לו שיהיו חברים מוועדת החוץ והביטחון?

<< יור >> היו"ר איתן גינזבורג: << יור >>

בבקשה, ארבל.

<< דובר >> ארבל אסטרחן: << דובר >>

אני רק אומרת שזה חוק שנחקק בוועדה מיוחדת בשנת 2014. כשאומרים בחוק איזו
ועדה תאשר את התקנות אי-אפשר להפנות לוועדה מיוחדת, אז אמרו ועדה שתקבע
ועדת הכנסת. כמו שאמר יו"ר הוועדה, בכנסת העשרים הוועדה לאישור התקנות
הייתה ועדה משותפת לוועדת העבודה והרווחה וועדת החוץ והביטחון, ואני מבינה
שזה מה שמוצע גם כעת או שכך מבקש יו"ר ועדת החוץ והביטחון.

<< יור >> היו"ר איתן גינזבורג: << יור >>

יו"ר ועדת החוץ והביטחון ביקש לקיים ועדה משותפת של שתי הוועדות בראשותו של
חיים כץ יושב-ראש ועדת העבודה והרווחה.

<< דובר >> יוליה מלינובסקי קונין (ישראל ביתנו): << דובר >>

אבל חיים כץ לא ביקש את זה.

<< דובר >> ארבל אסטרחן: << דובר >>

נכון.

<< יור >> היו"ר איתן גינזבורג: << יור >>

הוא לא ביקש את זה, הוא לא ידע את זה. זאת בקשה שקיבלנו עכשיו מצבי האוזר.

<< דובר >> יוליה מלינובסקי קונין (ישראל ביתנו): << דובר >>

אפשר לבקש התייחסות של חיים כץ?

<< דובר >> טלי פלוסקוב (הליכוד): << דובר >>

כן, אני פה בשם ועדת העבודה, הרווחה והבריאות.

<< יור >> היו"ר איתן גינזבורג: << יור >>

אבל הוא לא יודע לגבי הבקשה של האוזר.

<< דובר >> עוזי דיין (הליכוד): << דובר >>

חיים כץ ישמח לכל ועדה בראשותו.

<< דובר >> טלי פלוסקוב (הליכוד): << דובר >>

לא, האוזר זה האוזר, אני כרגע - - -

<< יור >> היו"ר איתן גינזבורג: << יור >>

אבל הוא לא יודע, חיים כץ לא מכיר את ההצעה של האוזר.

<< דובר >> טלי פלוסקוב (הליכוד): << דובר >>

אז למה אתה מעלה את זה כל עוד אין לנו התייחסות של יושב-ראש ועדת העבודה
והרווחה?

<< יור >> היו"ר איתן גינזבורג: << יור >>

אני מעלה את זה עכשיו מכיוון שזה הגיע עכשיו.

<< דובר >> טלי פלוסקוב (הליכוד): << דובר >>

אז אני מציעה לא להצביע.

<< יור >> היו"ר איתן גינזבורג: << יור >>

אז אני מציע לאור כך לא להצביע על זה עכשיו. אנחנו נקיים דיון עם יושב-ראש
ועדת העבודה והרווחה לראות אם זה מקובל עליו. עדיף דברים בהסכמה מאשר דברים
כאלה.

<< דובר >> טלי פלוסקוב (הליכוד): << דובר >>

נכון.

<< יור >> היו"ר איתן גינזבורג: << יור >>

אז נסיר את הנושא הזה מסדר-היום.

<< הצח >> 3. פניית יושבת-ראש ועדת הפנים והגנת הסביבה בדבר טענת נושא חדש
בעת הדיון בהצעת חוק הכניסה לישראל (תיקון מס' 33), התש"ף–2020 (מ/1363)<<
הצח >>

<< יור >> היו"ר איתן גינזבורג: << יור >>

גם הנושא הבא של פניית יושב-ראש ועדת הפנים והגנת הסביבה בדבר טענת נושא
חדש בהצעת חוק הכניסה לישראל לא יידון היום.

<< דובר >> שלמה קרעי (הליכוד): << דובר >>

למה?

<< יור >> היו"ר איתן גינזבורג: << יור >>

כי היא ביקשה להיות נוכחת בדיון.

<< דובר >> שלמה קרעי (הליכוד): << דובר >>

לא, נו, מה, אתה לא אמיתי, איתן.

<< יור >> היו"ר איתן גינזבורג: << יור >>

מכיוון שהיא נמצאת כרגע בדיון אחר והיא לא יכולה להגיע היא ביקשה לדחות את
הדיון.

<< דובר >> אוסנת הילה מארק (הליכוד): << דובר >>

מה? מה?

<< דובר >> שלמה קרעי (הליכוד): << דובר >>

איתן, אתה לא יכול לעשות דבר כזה.

<< יור >> היו"ר איתן גינזבורג: << יור >>

אנחנו נדחה את הדיון.

<< דובר >> שלמה קרעי (הליכוד): << דובר >>

אתה קובע פה דיון לסדר-היום, תכבד את חברי הכנסת.

<< דובר >> אוסנת הילה מארק (הליכוד): << דובר >>

רגע, רגע, לא שומעת.

<< דובר >> שלמה קרעי (הליכוד): << דובר >>

תכבד את הוועדה בראשותך.

<< יור >> היו"ר איתן גינזבורג: << יור >>

אנחנו נדחה את הדיון לישיבה הבאה.

<< דובר >> אוסנת הילה מארק (הליכוד): << דובר >>

מה זה? מה זה? לא הבנתי. לא שמעתי מה הוא אמר.

<< דובר >> שלמה קרעי (הליכוד): << דובר >>

אתה לא יכול לעשות מאיתנו הצגות ומשחקים.

<< יור >> היו"ר איתן גינזבורג: << יור >>

אני לא עושה הצגות ומשחקים, זה מקובל.

<< דובר >> אוסנת הילה מארק (הליכוד): << דובר >>

למה לא לדון בנושא החדש?

<< דובר >> שלמה קרעי (הליכוד): << דובר >>

תפסיק עם התעלולים האלה. שתבוא לכאן עכשיו ואנחנו נצביע.

<< יור >> היו"ר איתן גינזבורג: << יור >>

חברים.

<< דובר >> שלמה קרעי (הליכוד): << דובר >>

אל תרמו את חברי הכנסת, תפסיקו עם הרמאויות והנוכלות שלכם.

<< יור >> היו"ר איתן גינזבורג: << יור >>

הוועדה הזאת סיימה את ישיבתה היום. אנחנו מכבדים.

<< דובר >> שלמה קרעי (הליכוד): << דובר >>

איתן, אתה מזלזל בחברי הכנסת. אתה עושה צחוק מחברי הכנסת.

<< יור >> היו"ר איתן גינזבורג: << יור >>

כמו שמכבדים את ועדת העבודה והרווחה מכבדים את ועדת הפנים.

<< דובר >> אוסנת הילה מארק (הליכוד): << דובר >>

הבאת אותנו לדיון רק בשביל הדברים האישיים שלך?

<< יור >> היו"ר איתן גינזבורג: << יור >>

תודה רבה. הישיבה נעולה.

<< סיום >> הישיבה ננעלה בשעה 11:13. << סיום >>
