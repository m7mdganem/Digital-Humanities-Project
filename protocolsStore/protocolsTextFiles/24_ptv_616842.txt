הכנסת העשרים-וארבע

מושב שני

פרוטוקול מס' 57

מישיבת ועדת הכנסת

יום רביעי, כ"ה בטבת התשפ"ב (29 בדצמבר 2021), שעה 9:30

סדר היום:

א. ערעורים על החלטת הנשיאות שלא לאשר דחיפות הצעות לסדר היום בנושאים
הבאים:

  1. "מינוי שי ניצן לרקטור הספרייה הלאומית בניגוד לחוק ולתפקיד חדש שנתפר
  במיוחד בשבילו", של חברי הכנסת שלמה קרעי ושמחה רוטמן.

  2. "חשיפה: במערכה על השטח ביהודה ושומרון המינהל האזרחי פועל למען
  האינטרס הפלסטיני", של חברת הכנסת אורית מלכה סטרוק.

ב. פניית יושב-ראש ועדת הפנים והגנת הסביבה בדבר טענת נושא חדש בעת הדיון
בהצעת חוק התכנון והבנייה (תיקון מס' 128 והוראת שעה), התשפ"ב-2021
(מ/1475)

ג. רוויזיה על פניית יושב-ראש ועדת הפנים והגנת הסביבה בדבר טענת נושא חדש
בעת הדיון בהצעת חוק התכנון והבנייה (תיקון מס' 128 והוראת שעה),
התשפ"ב-2021 (מ/1475)

נכחו:

חברי הוועדה:

רם שפע – מ"מ היו"ר

איתן גינזבורג

ווליד טאהא

אחמד טיבי

יצחק פינדרוס

חברי הכנסת:

סימון דוידסון

צבי האוזר

מופיד מרעי

אורית מלכה סטרוק

אוסאמה סעדי

מנסור עבאס

שלמה קרעי

שמחה רוטמן

שרון רופא אופיר

ייעוץ משפטי:

ארבל אסטרחן – היועצת המשפטית של ועדת הכנסת

רעות בינג – יועצת משפטית בוועדת הפנים והגנת הסביבה

מנהלת הוועדה:

נועה בירן-דדון

רישום פרלמנטרי:

אור שושני

<< נושא >> פניית יושב-ראש ועדת הפנים והגנת הסביבה בדבר טענת נושא חדש בעת
הדיון בהצעת חוק התכנון והבנייה (תיקון מס' 128 והוראת שעה), התשפ"ב-2021
(מ/1475) << נושא >>

<< יור >> היו"ר רם שפע: << יור >>

בוקר טוב לכולם, אני מתכבד לפתוח את ישיבת ועדת הכנסת, יום רביעי 29
בדצמבר, כ"ה בטבת התשפ"ב. אנחנו נפתח בהצעה לסדר קצרה של אורית סטרוק ואחרי
זה נעבור לנושאים שעל סדר היום. בבקשה.

<< דובר >> אורית מלכה סטרוק (הציונות הדתית): << דובר >>

תודה רבה, אדוני. אני רוצה לומר שמה שקרה עם כינוס הישיבה הוא זילות של
עבודת הכנסת בכלל ושל עבודת ועדת הכנסת בפרט. אני קיבלתי הודעה מנועה,
מנהלת הוועדה, כשכבר הייתי בדרכי לכנסת, וכמוני גם החברים האחרים. אחרי
שכולנו קמנו מוקדם כדי להיות פה בתשע וחצי, פתאום מודיעים לנו שזה בכלל
בעשר וחצי. הרמתי טלפון לנועה, ואז אני שומעת שניר אורבך לא יכול להגיע לפה
לפני עשר וחצי – למרות שב"מקרה" הוא נמצא פה כבר חצי שעה – ושאף אחד מחברי
הקואליציה מלבד רם שפע לא יכול לנהל את הדיון הזה. לא מירב בן ארי, שכבר
נמצאת פה, לא בועז טופורובסקי, שכבר נמצא פה, לא איתן גינזבורג, שכבר נמצא
פה, לא עידית סילמן, שכבר נמצאת פה, לא יבגני סובה, שכבר נמצא פה, לא שרן
מרים השכל, שכבר נמצאת פה, וגם לא ווליד טאהא, שכבר נמצא פה. אף אחד מהם לא
יכול לנהל את הדיון, רק רם שפע, שרחמנא לצלן נכנס לבידוד.

<< יור >> היו"ר רם שפע: << יור >>

לא נכנסתי לבידוד.

<< דובר_המשך >> אורית מלכה סטרוק (הציונות הדתית): << דובר_המשך >>

עכשיו התוצאה היא שהוועדה הזו והדיונים האלה, שהם דיונים סופר חשובים,
יצטרכו להתנהל על זמן מליאה, שזה בכלל הפך להיות נורמה בכנסת הזו. אני
חושבת, במחילה – ואני לא רוצה להאשים, בטח לא את נועה – שזה תת-תפקוד, וזו
גם אי-אמירת אמת. אם ניר אורבך נמצא פה משעה עשר, שיתכבד וישב בראשות
הישיבה הזו משעה עשר. אני מבינה שמאוד לא נעים לו - - -

<< יור >> היו"ר רם שפע: << יור >>

בסדר, העלית את הנושא. משפט לסיום.

<< דובר_המשך >> אורית מלכה סטרוק (הציונות הדתית): << דובר_המשך >>

אני מבינה שלניר אורבך מאוד לא נעים להיתקל - - -

<< דובר >> ווליד טאהא (רע"מ – רשימת האיחוד הערבי): << דובר >>

אנחנו ניכנס לזמן מליאה?

<< יור >> היו"ר רם שפע: << יור >>

אם נצטרך. יש אישור.

<< דובר >> ווליד טאהא (רע"מ – רשימת האיחוד הערבי): << דובר >>

כי אתמול היא הצליחה לסכל את זה. יופי שהיום אתם מצליחים.

<< דובר >> אוסאמה סעדי (הרשימה המשותפת): << דובר >>

ווליד, אתה לא הצלחת אתמול. רם, למה לא נתנו לנו אתמול - - -

<< דובר >> ווליד טאהא (רע"מ – רשימת האיחוד הערבי): << דובר >>

אורית סטרוק הצליחה לסכל את זה. רם, צריך להגביל בזמן, זה לא נאום חופשי.

<< יור >> היו"ר רם שפע: << יור >>

חד-משמעית. משפט לסיום.

<< דובר >> אורית מלכה סטרוק (הציונות הדתית): << דובר >>

אני גם אומרת לווליד טאהא - - -

<< דובר >> ווליד טאהא (רע"מ – רשימת האיחוד הערבי): << דובר >>

וחוץ מזה, גם אני יכולתי לנהל את הישיבה הזו. אבל כנראה למישהו זה לא - - -

<< דובר >> שמחה רוטמן (הציונות הדתית): << דובר >>

היית יכול לנהל את זה, אבל בלי אנשים מהאופוזיציה, כי אתה מעיף את כולם
החוצה.

<< דובר >> אורית מלכה סטרוק (הציונות הדתית): << דובר >>

רק רגע, סליחה, אני רוצה לדעת – ביקשו ממך לנהל את הדיון הזה?

<< דובר >> ווליד טאהא (רע"מ – רשימת האיחוד הערבי): << דובר >>

לא, לא שאלו אותי בכלל.

<< יור >> היו"ר רם שפע: << יור >>

אורית, תודה רבה, סיימת.

<< דובר >> אורית מלכה סטרוק (הציונות הדתית): << דובר >>

לא, לא, אני רוצה לסיים את דבריי.

<< יור >> היו"ר רם שפע: << יור >>

נתתי לך את זכות הדיבור, יש לך עוד 20 שניות.

<< דובר >> אורית מלכה סטרוק (הציונות הדתית): << דובר >>

התשובה של ווליד טאהא - - -

<< דובר >> אוסאמה סעדי (הרשימה המשותפת): << דובר >>

אני גם רוצה להעיר בנושא הזה.

<< יור >> היו"ר רם שפע: << יור >>

לא, אתה לא יכול, זאת הצעה לסדר שלה.

<< דובר >> אוסאמה סעדי (הרשימה המשותפת): << דובר >>

אבל גם לי יש התייחסות לנושא הזה.

<< יור >> היו"ר רם שפע: << יור >>

עוד רגע תדבר על הנושא שלך.

<< דובר >> אורית מלכה סטרוק (הציונות הדתית): << דובר >>

רם, אתה לא יכול לחתוך אותי - - -

<< יור >> היו"ר רם שפע: << יור >>

אני יכול.

<< דובר_המשך >> אורית מלכה סטרוק (הציונות הדתית): << דובר_המשך >>

אתה יכול, אבל זה לא הגון מצידך.

<< יור >> היו"ר רם שפע: << יור >>

בבקשה, 20 שניות.

<< דובר >> אחמד טיבי (הרשימה המשותפת): << דובר >>

רם, אם חבר ועדה מבקש להתייחס לנושא שעל סדר היום אתה אמור לתת לו.

<< יור >> היו"ר רם שפע: << יור >>

אבל זה לא נושא שעל סדר היום, זאת הצעה לסדר.

<< דובר >> אוסאמה סעדי (הרשימה המשותפת): << דובר >>

זה חלק מסדר היום ואני מבקש לדבר על זה.

<< דובר >> יצחק פינדרוס (יהדות התורה): << דובר >>

ההצעה לסדר היא חלק מסדר היום.

<< יור >> היו"ר רם שפע: << יור >>

לא, זה לא. אורית, בבקשה.

<< דובר >> יצחק פינדרוס (יהדות התורה): << דובר >>

אם זה לא היה על סדר היום אז לא היה על זה דיון.

<< דובר >> ווליד טאהא (רע"מ – רשימת האיחוד הערבי): << דובר >>

אבל היא עשתה פה הערה טכנית. אם כי נכונה. אורית, את רוצה שאני אסכים איתך?
גם אני יצאתי מוקדם - - -

<< דובר >> אורית מלכה סטרוק (הציונות הדתית): << דובר >>

תסכים איתי אבל תן לי לגמור.

<< דובר >> ווליד טאהא (רע"מ – רשימת האיחוד הערבי): << דובר >>

גם אני הבנתי שדחו את זה רק כשהייתי בדרך.

<< דובר >> אורית מלכה סטרוק (הציונות הדתית): << דובר >>

תסכים איתי אחרי שאני אסיים, יש לי רק 20 שניות.

<< דובר >> ווליד טאהא (רע"מ – רשימת האיחוד הערבי): << דובר >>

לא, אני רוצה להסכים איתך תוך כדי.

<< דובר >> אורית מלכה סטרוק (הציונות הדתית): << דובר >>

אתה התרגלת להפסיק אותי, אבל תתרגל לא להפסיק אותי כשאתה לא בראשות הישיבה.

<< יור >> היו"ר רם שפע: << יור >>

אורית, בבקשה.

<< דובר >> אורית מלכה סטרוק (הציונות הדתית): << דובר >>

תודה. התשובה הכנה של ווליד טאהא, שהוא לא נשאל בכלל, ושעון הנוכחות של
הכנסת – שניהם מוכיחים שזה שקר. אתם מנהלים את הוועדה הזו בשקר. תודה.

<< יור >> היו"ר רם שפע: << יור >>

תודה רבה. אני מכבד מאוד את דברייך, אם כי על חלקם אני חולק. אנחנו נפתח את
סדר היום. נתחיל בנושא - - -

<< דובר >> אוסאמה סעדי (הרשימה המשותפת): << דובר >>

אדוני, אני רוצה להתייחס - - -

<< יור >> היו"ר רם שפע: << יור >>

אבל זה לא חלק מסדר היום.

<< דובר >> אוסאמה סעדי (הרשימה המשותפת): << דובר >>

רם, יש לנו עוד מעט מליאה, יש לי שאילתות - - -

<< יור >> היו"ר רם שפע: << יור >>

אני עוד לא התחלתי את הדיון, אני רוצה להתקדם ואתה לא מאפשר לי.

<< דובר >> אוסאמה סעדי (הרשימה המשותפת): << דובר >>

לא, אבל אני רוצה למחות על כך שמקיימים דיון בוועדת הכנסת בזמן שיש מליאה
ויש לנו שאילתות.

<< דובר >> שרון רופא אופיר (ישראל ביתנו): << דובר >>

אבל עדיין אין מליאה, אדוני. אם תיתן ליושב-ראש לדבר נוכל להתקדם.

<< יור >> היו"ר רם שפע: << יור >>

אנחנו עוברים לנושא הראשון: פניית יושב-ראש ועדת הפנים והגנת הסביבה בדבר
טענת נושא חדש בעת הדיון בהצעת חוק התכנון והבנייה (תיקון מס' 128 והוראת
שעה), התשפ"ב-2021.

<< דובר >> שמחה רוטמן (הציונות הדתית): << דובר >>

אבל זה סעיף ב'.

<< יור >> היו"ר רם שפע: << יור >>

כן, זה הנושא השני. אוסאמה סעדי, אתה ביקשת את הנושא החדש. תתייחס אליו.

<< דובר >> שמחה רוטמן (הציונות הדתית): << דובר >>

אנחנו לא עובדים לפי סדר היום, רם?

<< יור >> היו"ר רם שפע: << יור >>

התחלנו מסעיף ב', זאת פררוגטיבה של מי שמנהל את הישיבה. אוסאמה, בבקשה.

<< דובר >> אוסאמה סעדי (הרשימה המשותפת): << דובר >>

תודה, אדוני היושב-ראש - - -

<< דובר >> שמחה רוטמן (הציונות הדתית): << דובר >>

סליחה, אבל ערעורים על החלטת נשיאות לאשר דחיפות נעשים בדרך כלל ביום
שלישי, כדי להספיק למליאה ביום רביעי. אתה לא יכול לעשות שדיון בזה יסתיים
בזמן המליאה, זה מגוחך.

<< יור >> היו"ר רם שפע: << יור >>

אני ממש שואף לא לקרוא לכם לסדר, אבל אני רוצה לסיים ב-11:00, אז בואו נסכם
שכל מי שאומר משפט בלי שהוא קיבל את רשות הדיבור, שלא יגיד אחרי זה שגלשנו
לאחרי 11:00.

<< דובר >> שמחה רוטמן (הציונות הדתית): << דובר >>

אבל רם, זה לא לעניין, זה צריך להיות יום קודם. אני לא מבין את הדיבור הזה.

<< יור >> היו"ר רם שפע: << יור >>

אוסאמה, בבקשה.

<< דובר >> אוסאמה סעדי (הרשימה המשותפת): << דובר >>

אני חושב שהנושא שהעליתי אתמול בחוק התכנון והבנייה (תיקון מס' 128), ששמו
האמיתי הוא חוק חריש, הוא נושא חדש פרופר. כי מדובר כאן, אדוני היושב-ראש,
בחוק חדש ששונה בתכלית השינוי מהצעת החוק הממשלתית.

אני מזכיר שהצעת החוק הממשלתית המקורית הייתה להאריך בתקופה נוספת של
שנתיים את הוועדה המיוחדת לחריש. עד היום, במדינת ישראל יש ועדת תכנון
מיוחד אך ורק לחריש. עכשיו שמענו ו"התבשרנו" שהממשלה החליטה ביום ראשון על
ועדה מיוחדת נוספת, מספר שתיים, לגולן.

הצעת החוק הממשלתית המקורית הייתה להאריך בתקופה שלישית נוספת את הוועדה
המיוחדת של חריש. אלא שבגלל התארכות הדיונים או אני לא יודע מה, בינתיים
התוקף של ועדת חריש הסתיים. פג התוקף. ולכן אין היום ועדה מיוחד לחריש. ומה
עשו עכשיו בתיקון בנוסח החדש? עשו מין שעטנז כזה ואמרו, עכשיו אנחנו ניתן
סמכות לשרת הפנים להאריך את הוועדה המיוחדת בחודשיים, וההארכה תהיה, במקום
ל-24 חודשים, ל-26 חודשים.

זה לא ייתכן. זאת הצעת חוק חדשה. כי היום למעשה אין ועדה מיוחדת לחריש,
ולכן אי אפשר להאריך את התוקף של הוועדה המיוחדת הזאת. מה שצריך לעשות זה
להביא הצעת חוק חדשה שתקים ועדה מיוחדת לחריש לשנתיים. הדרך העקלקלה של
הארכת התוקף היא נושא חדש. אם זה לא נושא חדש אני לא יודע מה זה נושא חדש.
אם לא תתקבל הטענה של נושא חדש בעניין הזה, אז אין שום מקרה שאפשר לטעון
עליו שהוא נושא חדש.

דבר נוסף - - -

<< יור >> היו"ר רם שפע: << יור >>

אוסאמה, תחתור לסיום.

<< דובר >> אוסאמה סעדי (הרשימה המשותפת): << דובר >>

דבר נוסף, הנוסח הזה – ויושב-ראש ועדת הפנים יכול לאשר את זה – אחרי
שקיבלנו אותו והקריאו אותו, בא נציג של משרד הפנים ומינהל התכנון, ואמר שלא
מספיק להם החודשיים, שלמעשה כבר עברו, וביקש שלושה חודשים ו-27 חודשים. מה
זה הדבר הזה? זה חוק על חוק על חוק. עושים את העבודה של הכנסת פלסתר.
שיתכבדו משרד הפנים ומינהל התכנון ויביאו הצעת חוק חדשה, שתקים מחדש ועדה
מיוחדת לחריש לשנתיים.

<< יור >> היו"ר רם שפע: << יור >>

אוסאמה, תודה רבה על אופן ההצגה של הדברים, אני מכבד את זה. בואו נשמע את
עמדת הייעוץ המשפטי של הוועדה. רעות בינג, בבקשה.

<< דובר >> רעות בינג: << דובר >>

מבחינת המהות, מה שהממשלה ביקשה לעשות בהצעת החוק הממשלתית זה לאפשר לוועדה
המיוחדת להמשיך את הפעילות שלה לעוד שנתיים נוספות. הדרך שבה עשו את זה
בהצעת החוק הממשלתית היא באמצעות הארכת צו. מכיוון שהצו פקע, הדרך המשפטית
להאריך את הפעילות של הוועדה היא באמצעות חידוש של הצו ולא הארכתו. אז
מבחינת המהות, המהות נשארת, והשינוי של חידוש במקום הארכה הוא שינוי
שמתחייב מכך שהצו פקע.

<< דובר >> אחמד טיבי (הרשימה המשותפת): << דובר >>

משפטית זה לא נושא חדש מבחינתך?

<< דובר >> רעות בינג: << דובר >>

לא, מבחינתנו זה לא נושא חדש. מבחינת המהות, זה מה שהצעת החוק הממשלתית
ביקשה לעשות, אבל מכיוון שהדיונים התארכו והתוקף של הצו פקע, הדרך לעשות את
זה היא לא באמצעות הארכת הצו אלא חידוש הצו.

<< דובר >> אוסאמה סעדי (הרשימה המשותפת): << דובר >>

אבל זאת הצעה חדשה. ההצעה המקורית הייתה להאריך, כל הנוסח דיבר על הארכה,
ועכשיו אתם, הייעוץ המשפטי של הוועדה, בא ועשה את התרגיל המשפטי הזה של לתת
לשרת הפנים סמכות להאריך בחודשיים, ואז להאריך ב-26 חודשים. ואת יודעת
שאתמול בלילה בא נציג מינהל התכנון ואמר שכבר עברו חודשיים, ולכן צריך
שלושה, ואז אתם תיקנתם את זה לשלושה חודשים ול-27 חודשים. אם זה לא נושא
חדש אני לא יודע מה זה נושא חדש.

<< דובר >> אחמד טיבי (הרשימה המשותפת): << דובר >>

בקיצור, אתם עושים צחוק מהכנסת.

<< יור >> היו"ר רם שפע: << יור >>

אוסאמה, יש משהו ששאלת ולא קיבלת עליו תשובה?

<< דובר >> ארבל אסטרחן: << דובר >>

רגע, יש עוד נושא.

<< דובר >> ווליד טאהא (רע"מ – רשימת האיחוד הערבי): << דובר >>

נכון, אוסאמה העלה שתי טענות נושא חדש.

<< דובר >> אוסאמה סעדי (הרשימה המשותפת): << דובר >>

הנושא השני זה סעיף 34(ד), שמדבר בכלל על הנושא של החברים והמשקיפים בוועדה
המיוחדת. מה שקרה בוועדה המיוחדת בחריש זה שערורייה. יש חוק שמדבר על כך
שצריך להיות חבר של רשות גובלת, שזה מייסר ואום אל-קוטוף, ושני משקיפים של
יישובים סמוכים, שזה ברטעה וערערה. אלא שהוועדה המיוחדת ומשרד הפנים ומינהל
התכנון לא מינו לא חבר ולא שני משקיפים. הוועדה הזאת עבדה שלוש שנים בלי אף
נציג של היישובים האלה. ועכשיו, כשבאה הוועדה והציעה שלא יהיה תוקף - - -

<< דובר >> ווליד טאהא (רע"מ – רשימת האיחוד הערבי): << דובר >>

לא, אוסאמה, אתה טענת נושא חדש על הסעיף שהוועדה הכניסה כדי לחייב את
המדינה למנות את החבר והמשקיפים. נכון, הוא לא היה בחוק הקודם, ובגלל שזה
לא מומש בהארכה הקודמת, אנחנו כוועדה באנו ואמרנו שאנחנו רוצים לחייב את
המשרד למנות אותם. ועכשיו אתה טוען על הסעיף שהוא נושא חדש.

<< דובר >> רעות בינג: << דובר >>

בסעיף הזה לא נערכו שינויים.

<< יור >> היו"ר רם שפע: << יור >>

זה בהחלט לא נושא חדש.

<< דובר >> אוסאמה סעדי (הרשימה המשותפת): << דובר >>

אבל זה לא היה במקורי.

<< דובר >> ווליד טאהא (רע"מ – רשימת האיחוד הערבי): << דובר >>

הסעיף אכן חדש, אבל - - -

<< דובר >> אורית מלכה סטרוק (הציונות הדתית): << דובר >>

הוא גם רוצה את התיקון וגם רוצה לטעון עליו נושא חדש.

<< יור >> היו"ר רם שפע: << יור >>

ארבל, אולי תסבירי לכולם מהו נושא חדש, נראה לי שיש פה בלבול.

<< דובר >> אוסאמה סעדי (הרשימה המשותפת): << דובר >>

אדוני, אני מסכם. כמובן שאני בירכתי על התיקון החדש - - -

<< דובר >> ווליד טאהא (רע"מ – רשימת האיחוד הערבי): << דובר >>

טכנית הוא טען שזה נושא חדש, אבל הוא גם רוצה שזה יתממש.

<< דובר >> אוסאמה סעדי (הרשימה המשותפת): << דובר >>

לא, ההסתייגות שלנו ברשימה המשותפת הייתה שאנחנו רוצים לא רק משקיפים, אלא
שיהיו שלושה חברים – חבר של רשות גובלת, שזה מייסר ואום אל-קוטוף, וחבר
מרשות סמוכה, שזה ברטעה.

<< דובר >> יצחק פינדרוס (יהדות התורה): << דובר >>

ובגולן אתה רוצה שקונייטרה יהיו חברים בוועדה?

<< דובר >> אוסאמה סעדי (הרשימה המשותפת): << דובר >>

אני בכלל לא רוצה ועדה מיוחדת בגולן, כי זה שטח כבוש.

<< דובר >> אורית מלכה סטרוק (הציונות הדתית): << דובר >>

אולי תעשה קואליציה עם בל"ד ותעבירו את וואדי ערה לרשות הפלסטינית, זה הכי
טוב, לא?

<< יור >> היו"ר רם שפע: << יור >>

אורית סטרוק היקרה, אי אפשר גם לבוא בבוקר, לבקש ממני להעלות הצעה לסדר,
למרות שאני לא חייב, ואז גם כל פעם להתפרץ.

<< דובר >> אורית מלכה סטרוק (הציונות הדתית): << דובר >>

וגם שכולם יפריעו לי, אבל שאני לא אפריע לאחרים.

<< יור >> היו"ר רם שפע: << יור >>

רובם לא הפריעו לך. רעות, תתייחסי בבקשה לנושא השני.

<< דובר >> רעות בינג: << דובר >>

כפי שחבר הכנסת סעדי אמר, הסעיף הזה אכן לא היה בהצעת החוק הממשלתית, הוא
נוסף בעקבות הדיונים, כשהתברר לוועדה שלא מונו הנציגים הרלוונטיים. הוועדה
ביקשה להוסיף אותי כדי שיהיה ברור שבתקופה הבאה תהיה חובה למנות את הנציגים
האלה.

<< יור >> היו"ר רם שפע: << יור >>

חבר הכנסת טיבי, בבקשה.

<< דובר >> אחמד טיבי (הרשימה המשותפת): << דובר >>

תודה רבה. אני זוכר שהדיון הזה היה לפני שלוש שנים בוועדת הפנים. אני זה
שביקש אז למנות את האנשים האלה לוועדה. הייתה בדיונים הבנה שהם ימונו, ואני
אפילו זוכר שבישיבה היו נציגי האזור, אחמד מלחם ואחרים, וד"ר עניא בנא גם
ליוותה את הדיון. אבל זה לא מומש. כי הממשלה הקודמת, משרד הפנים, לא מימש
את זה.

אדוני היושב-ראש, יש לנו בעיה עקרונית עם ועדה מיוחדת לחריש. אנחנו חושבים
שלא צריכה להיות ועדה מיוחדת, לא לחריש ולא לרמת הגולן - - -

<< דובר >> אורית מלכה סטרוק (הציונות הדתית): << דובר >>

אתם חושבים שבכלל לא צריכה להיות חריש.

<< דובר >> אוסאמה סעדי (הרשימה המשותפת): << דובר >>

לא, יש ועדה מחוזית, יש ועדה מקומית, אז למה לחריש יש ועדה מיוחדת?

<< דובר >> אחמד טיבי (הרשימה המשותפת): << דובר >>

אוסאמה הסביר את זה מצוין ואת הבנת בדיוק למה הוא התכוון.

ולכן גם תושבי האזור, במיוחד התושבים הערבים של וואדי ערה, וגם ראשי
הרשויות מתנגדים וחוששים מהפעילות של הוועדה הזאת, שתפקידה האסטרטגי זה
לנגוס ברזרבה הקרקעית שקיימת ולפגוע בעתיד התושבים הערבים של וואדי ערה.
ולכן ההצעה שלי היא זאת. עד שיש סוף-סוף יושב-ראש ועדת פנים ערבי, חבר
הכנסת ווליד טאהא – אני מבקש ממנו לתקוע את החוק הזה ולא לקדם אותו בכלל.
זאת הסמכות שלך, אתה יושב-ראש ועדת הפנים, ואתה יכול לתקוע את הוועדה
הנוראה הזאת והמאיימת הזאת.

<< דובר >> אורית מלכה סטרוק (הציונות הדתית): << דובר >>

הוא לא יכול, הוא עשה עסקה עם אילת שקד: חריש תמורת חשמל.

<< יור >> היו"ר רם שפע: << יור >>

אורית, אני לא רוצה לקרוא אותך לסדר. תני לטיבי לסיים.

<< דובר >> אורית מלכה סטרוק (הציונות הדתית): << דובר >>

אני רק מסבירה לטיבי שהוא עשה עסקה, חריש תמורת חשמל.

<< דובר >> שלמה קרעי (הליכוד): << דובר >>

אני רוצה להעיר הערת ביניים.

<< יור >> היו"ר רם שפע: << יור >>

רגע, חבר הכנסת טיבי באמצע.

<< דובר >> אחמד טיבי (הרשימה המשותפת): << דובר >>

היא אמרה את זה ואני לא רוצה לחזור על דבריה, אני רוצה להתייחס עניינית.

<< דובר >> אורית מלכה סטרוק (הציונות הדתית): << דובר >>

אבל אתה יודע שאני צודקת.

<< יור >> היו"ר רם שפע: << יור >>

אורית סטרוק, אני קורא אותך לסדר פעם ראשונה, את לא נותנת לקיים את הדיון.
בבקשה.

<< דובר >> אחמד טיבי (הרשימה המשותפת): << דובר >>

העמדה של ראשי הרשויות ושל התושבים בוואדי ערה היא שהוועדה הזאת היא ועדה
מאיימת והתוכניות שלה הן תוכניות מאיימות, הן פוגעות בעתיד של היישובים
הערביים, ואני קורא לך, ווליד, לתקוע את הדיון ולא לקדם אותו.

<< דובר >> אורית מלכה סטרוק (הציונות הדתית): << דובר >>

הוא לא יכול, הוא עשה עסקה, הוא קיבל את החשמל תמורת חריש.

<< דובר >> שמחה רוטמן (הציונות הדתית): << דובר >>

לא הבנתי, את חושבת שהוא לא יכול להפר את העסקה שהוא עשה?

<< יור >> היו"ר רם שפע: << יור >>

שלמה קרעי, משפט לסיום ואז אני מעלה את הנושא להצבעה.

<< דובר >> אורית מלכה סטרוק (הציונות הדתית): << דובר >>

אני לוקחת את דבריי חזרה. שמחה צודק, הוא יכול פשוט להפר את העסקה. הוא
יכול הכול.

<< דובר >> שלמה קרעי (הליכוד): << דובר >>

אדוני היושב-ראש, אנחנו רואים כאן בוועדה ששוב פעם הוועדה מתנהלת בין הפה
של ווליד טאהא מהאחים המוסלמים לאוזניים של אוסאמה וטיבי מהרשימה המשותפת.
ואז הם באים וזועקים כמו הקוזאק הנגזל.

<< יור >> היו"ר רם שפע: << יור >>

תודה רבה. חבר הכנסת פינדרוס, מכיוון שאתה חבר הוועדה אתה יכול לומר משפט
קצר, ואז נעלה את זה להצבעה.

<< דובר >> ווליד טאהא (רע"מ – רשימת האיחוד הערבי): << דובר >>

אני גם רוצה לדבר.

<< דובר >> יצחק פינדרוס (יהדות התורה): << דובר >>

אני לא מוכן לקבל את מה שאמר חבר הכנסת אחמד טיבי; יושב-ראש ועדה לא אמור
לתקוע ולקבור חוקים בגלל אג'נדות פוליטיות - - -

<< דובר >> אחמד טיבי (הרשימה המשותפת): << דובר >>

אז כנראה שאתה חדש בכנסת.

<< דובר >> יצחק פינדרוס (יהדות התורה): << דובר >>

גם יושב-ראש ועדת הכנסת לא אמור לעשות את זה - - -

<< דובר >> אחמד טיבי (הרשימה המשותפת): << דובר >>

הוא יכול לתקוע אותה עד שהיא משתפרת, או לבטל אותה.

<< דובר >> יצחק פינדרוס (יהדות התורה): << דובר >>

עניינית, אני חושב שהטענה של אוסאמה היא נכונה. ברגע שאתה הופך צו הארכה
לצו חדש זה כבר חוק אחר, זה לא אותו חוק. ומכיוון שזה לא אותו חוק, אני
חושב שהוא צודק וזה באמת נושא חדש.

<< יור >> היו"ר רם שפע: << יור >>

בסדר גמור. אנחנו מעלים את הנושא הזה להצבעה - - -

<< דובר >> שמחה רוטמן (הציונות הדתית): << דובר >>

רק שנייה, אני רוצה להתייחס.

<< יור >> היו"ר רם שפע: << יור >>

שמחה רוטמן, בנושאים הבאים תהיה לך זכות דיבור.

<< דובר >> שמחה רוטמן (הציונות הדתית): << דובר >>

אני לא מבין; בן אדם מגיע אבל אסור לו להתייחס לטענה?

<< יור >> היו"ר רם שפע: << יור >>

מותר לו, אבל מכיוון שאני מניח שבנושא הבא אתה תרצה להגיד דברים - - -

<< קריאה >> אורית מלכה סטרוק (הציונות הדתית): << קריאה >>

מה הקשר - - -

<< יור >> היו"ר רם שפע: << יור >>

אורית סטרוק, לא להפריע בבקשה.

<< דובר >> שמחה רוטמן (הציונות הדתית): << דובר >>

אבל אני רוצה להתייחס גם לנושא הזה.

<< יור >> היו"ר רם שפע: << יור >>

במשפט, שמחה. אני סומך עליך.

<< דובר >> ווליד טאהא (רע"מ – רשימת האיחוד הערבי): << דובר >>

כבר נתת פעמיים לאורית סטרוק. אני גם רוצה לדבר. הזכירו אותי פה, מתנגחים
פוליטית על גבי, אני חייב לענות.

<< יור >> היו"ר רם שפע: << יור >>

אתה בטוח תקבל זכות דיבור. שמחה, בבקשה.

<< דובר >> אורית מלכה סטרוק (הציונות הדתית): << דובר >>

עשית עסקה חשמל תמורת חריש או לא?

<< יור >> היו"ר רם שפע: << יור >>

אורית סטרוק, בפעם הבאה אני קורא אותך לסדר בפעם השנייה ואז אני אוציא
אותך, וזה סתם יהיה לא כיף לאף אחד. אז בואי נימנע מזה. בבקשה, שמחה רוטמן.

<< דובר >> שמחה רוטמן (הציונות הדתית): << דובר >>

מאחר שניר אורבך הבטיח שהוא לא יקיים כל בקשה שווליד טאהא מעביר אליו,
ומאחר שהוא נמצא בכנסת אבל לא מנהל את הישיבה - - -

<< דובר >> ווליד טאהא (רע"מ – רשימת האיחוד הערבי): << דובר >>

איפה הוא הבטיח?

<< דובר >> שמחה רוטמן (הציונות הדתית): << דובר >>

במכתב שהוא שלח ליושבת-ראש הקואליציה.

<< יור >> היו"ר רם שפע: << יור >>

טוב, הנושא - - -

<< דובר_המשך >> שמחה רוטמן (הציונות הדתית): << דובר_המשך >>

רגע, עוד משפט, אדוני היושב-ראש, מה קרה, תן לי עוד משפט.

<< יור >> היו"ר רם שפע: << יור >>

שמחה, זה לא רלוונטי לנושא.

<< דובר >> שמחה רוטמן (הציונות הדתית): << דובר >>

רק רציתי לבקש - - -

<< דובר >> ווליד טאהא (רע"מ – רשימת האיחוד הערבי): << דובר >>

מה, יש מכתב רשמי שלו? את יכולה להעביר לי? לא ראיתי. מעניין.

<< דובר >> שמחה רוטמן (הציונות הדתית): << דובר >>

ווליד, מילא בוועדת הפנים אתה לא נותן לנו לדבר, לפחות פה תיתן לי.

<< דובר >> ווליד טאהא (רע"מ – רשימת האיחוד הערבי): << דובר >>

אורית לידך, תשאל אם אני נותן או לא.

<< דובר >> שמחה רוטמן (הציונות הדתית): << דובר >>

אדוני היושב-ראש, לא נותנים לי לדבר. אני רק רציתי לברך שלרגל ממשלת השינוי
הומצא מושג חדש, שאתה זכית להיות אחד הראשונים שהוא חל לגביו. אנחנו מכירים
את המושג גוי של שבת, מי שעושה בשביל יהודי מלאכות שהיהודי לא רוצה לעשות
בשבת. אתה נהיית גוי של יום רביעי, ואני רוצה לברך אותך לרגל המינוי.

<< דובר >> אורית מלכה סטרוק (הציונות הדתית): << דובר >>

הוא לא גוי, הוא לא גוי.

<< יור >> היו"ר רם שפע: << יור >>

אין יהודי חילוני ממני.

<< דובר >> אוסאמה סעדי (הרשימה המשותפת): << דובר >>

אבל לא הבנתי מה הוא הבטיח לווליד?

<< דובר >> ווליד טאהא (רע"מ – רשימת האיחוד הערבי): << דובר >>

הוא לא הבטיח לי כלום, הוא אומר שניר אורבך הבטיח להם. אני לא יודע למי.

<< קריאה >> קריאות: << קריאה >>

- - -

<< דובר >> אורית מלכה סטרוק (הציונות הדתית): << דובר >>

שמאלני של יום רביעי...

<< יור >> היו"ר רם שפע: << יור >>

אני לא לוקח את זה אישית ואני יודע את הערכתו של שמחה רוטמן אליי. ווליד,
בבקשה.

<< דובר >> צבי האוזר (תקווה חדשה): << דובר >>

זה כמו בדיון בפרלמנט של לבנון, שיש שיעים ויש סונים. ככה זה נראה.

<< דובר >> ווליד טאהא (רע"מ – רשימת האיחוד הערבי): << דובר >>

בין מי למי?

<< דובר >> צבי האוזר (תקווה חדשה): << דובר >>

בין רוטמן ליושב-ראש.

<< דובר >> שרון רופא אופיר (ישראל ביתנו): << דובר >>

לא, הוא שאל מי שיעי ומי סוני.

<< דובר >> ווליד טאהא (רע"מ – רשימת האיחוד הערבי): << דובר >>

לא, לא שאלתי, וגם לא אהבתי את ההשוואה.

<< דובר >> צבי האוזר (תקווה חדשה): << דובר >>

למה לא אהבת? המצב של הסונים והשיעים בלבנון זה מצב ששווה פעם - - -

<< דובר >> ווליד טאהא (רע"מ – רשימת האיחוד הערבי): << דובר >>

מה הקשר?

<< דובר >> צבי האוזר (תקווה חדשה): << דובר >>

הקשר זה השנאה. הם כולם חושבים את עצמם לבנונים, אבל הם - - -

<< דובר >> ווליד טאהא (רע"מ – רשימת האיחוד הערבי): << דובר >>

אתה אומר שרוטמן שונא את רם?

<< דובר >> צבי האוזר (תקווה חדשה): << דובר >>

אני מדבר על ה"אנחנו" ו"הם".

<< יור >> היו"ר רם שפע: << יור >>

ווליד, תתייחס בבקשה לנושא.

<< דובר >> ווליד טאהא (רע"מ – רשימת האיחוד הערבי): << דובר >>

אתמול היה לי דיון ארוך על חוק החשמל. כל העולם ואשתו ניסו להכשיל את החוק
הזה. אורית סטרוק הייתה אצלי כל היום ועשתה עבודה פרלמנטרית יפה, הביאה
המון הסתייגויות, נתתי לה את כל הזמן שבעולם להסביר ולהתבטא ולומר מה שהיא
רצתה, והיא גם טענה לנושא חדש – והכול היה במסגרת הכלים הפרלמנטריים. אלא
שהיא ממשיכה היום להשתמש בנושא הזה כנושא פוליטי זול.

<< דובר >> אורית מלכה סטרוק (הציונות הדתית): << דובר >>

זה לא זול, זה יקר מאוד.

<< דובר >> ווליד טאהא (רע"מ – רשימת האיחוד הערבי): << דובר >>

השימוש הוא זול. השימוש שאת עושה הוא שימוש זול. למה אני אומר את זה? כי
במערכת הערכים שלי חשמל זה מצרך יסוד בסיסי.

<< דובר >> יצחק פינדרוס (יהדות התורה): << דובר >>

אז למה לא הסכמת שמשרד המשפטים יענה לי?

<< דובר >> ווליד טאהא (רע"מ – רשימת האיחוד הערבי): << דובר >>

אני הפרעתי לך כשאתה דיברת?

<< יור >> היו"ר רם שפע: << יור >>

בואו ניתן לווליד להשלים.

<< דובר >> ווליד טאהא (רע"מ – רשימת האיחוד הערבי): << דובר >>

במערכת הערכים האישית שלי חשמל הוא מצרך בסיסי, ואני לא עושה בו שום שימוש
זול. ועל כן - - -

<< דובר >> אורית מלכה סטרוק (הציונות הדתית): << דובר >>

ולכן ההתיישבות הצעירה לא תחובר לחשמל, אפילו שזה כזה בסיסי.

<< דובר >> שלמה קרעי (הליכוד): << דובר >>

את ההתיישבות הצעירה אתה לא מוכן לחבר לחשמל.

<< דובר >> ווליד טאהא (רע"מ – רשימת האיחוד הערבי): << דובר >>

היושב-ראש לא מגן על הזכות שלי לדבר.

<< יור >> היו"ר רם שפע: << יור >>

אורית סטרוק, אני כל 20 שניות צריך לקרוא אותך? את צריכה ללמוד גם להקשיב.

<< דובר >> ווליד טאהא (רע"מ – רשימת האיחוד הערבי): << דובר >>

חוק החשמל עבר בוועדה, אבל במליאה הכול יכול לקרות, הרי בפוליטיקה כל שלוש
דקות יש התפתחות חדשה.

לגבי החוק השני, שהדיון הזה מתעסק בו, תיקון מס' 128 לחוק התכנון והבנייה,
הנושא של חריש – החוק הזה פקע לפני חודשיים בערך, ואנחנו נתבקשנו לדון בו
כי הממשלה ביקשה להאריך בעוד שנתיים את החוק שהיה. כשבאנו לדון בחוק מצאנו
בו הרבה לקונות, דברים שלא קוימו על ידי המדינה והמשרדים הרלוונטיים דאז,
ועל כן אנחנו עשינו עבודה מקצועית, אורית סטרוק. העבודה שלנו היא לא לתקוע
כלום; העבודה שלנו היא להבטיח שכולם יקבלו את מה שמגיע להם ואף אחד לא יעשה
שום דבר על חשבון מישהו אחר. על כן ניהלנו דיונים שבהם הנציגים של כל
היישובים הגיעו והתבטאו, כולל הנציגים של חריש, ולא הקלנו על אף אחד.
ביקשנו שהחורים יטופלו והחוסרים יושלמו, ועד שהם לא הושלמו לא הבאנו את
החוק לדיון בוועדה, ולא בגלל אף סיבה אחרת. עכשיו, כשהם השלימו את הנושאים
שקשורים - - -

<< דובר >> אורית מלכה סטרוק (הציונות הדתית): << דובר >>

- - - שלושה ימים, פעם אחר פעם אחר פעם אתה לא מעלה אותם לדיון.

<< יור >> היו"ר רם שפע: << יור >>

אורית סטרוק.

<< דובר >> ווליד טאהא (רע"מ – רשימת האיחוד הערבי): << דובר >>

את יכולה להגיד מה שבא לך; אני אומר לך מה שהיה. ברור שאת תשתמשי בדברים
האלה שימוש פוליטי איך שאת רוצה, הכול בסדר. דרך אגב, כל מי שרוצה להשתמש,
יכול. לא רק את. הכול בסדר.

<< יור >> היו"ר רם שפע: << יור >>

ווליד, תתקדם.

<< דובר >> ווליד טאהא (רע"מ – רשימת האיחוד הערבי): << דובר >>

שמנו את החוק על שולחן הוועדה, דנו בו מקצועית, איפה שהיה צריך להגביל
הגבלנו, אחרי שלא כיבדו את נוסח החוק הקודם, ועל כן הגיע סעיף 2, שעליו טען
אוסאמה לנושא חדש. זה סעיף שאנחנו הוספנו כי רצינו שלא יעשו את מה שעשו
בפעם הקודמת, שלא מינו חברים ומשקיפים. כאשר יתמלאו התנאים מצד כולם, החוק
הזה יעבור ואנחנו לא נתקע שום דבר. תודה רבה.

<< יור >> היו"ר רם שפע: << יור >>

תודה רבה. אני מעלה את הנושא להצבעה.

<< דובר >> ארבל אסטרחן: << דובר >>

תעשה את זה בשתי הצבעות נפרדות.

<< דובר >> שלמה קרעי (הליכוד): << דובר >>

רגע, התייעצות סיעתית.

<< יור >> היו"ר רם שפע: << יור >>

בסדר, אני לא אגיד כלום על זה. אנחנו נחזור לנושא הזה ב-11:08.

<< הפסקה >> (הישיבה נפסקה בשעה 11:02 ונתחדשה בשעה 11:08.) << הפסקה >>

<< יור >> היו"ר רם שפע: << יור >>

חברים, הישיבה חוזרת. אני מעלה את הנושא להצבעה. מי בעד לקבל את טענתו
לנושא חדש של חבר הכנסת סעדי?

<< דובר >> ארבל אסטרחן: << דובר >>

הנושא הראשון מבין השניים.

<< יור >> היו"ר רם שפע: << יור >>

מי נגד? ארבע נגד, אחד בעד.

<< דובר >> יצחק פינדרוס (יהדות התורה): << דובר >>

מי נמנע?

<< יור >> היו"ר רם שפע: << יור >>

פינדרוס נמנע.

הצבעה

לא אושרה.

<< יור >> היו"ר רם שפע: << יור >>

תודה רבה. אנחנו מעלים את הטענה השנייה לנושא חדש של חבר הכנסת אוסאמה
סעדי. מי בעד? אחד. מי נגד? ארבעה. האם יש נמנעים? חבר הכנסת פינדרוס.

הצבעה

לא אושרה.

<< יור >> היו"ר רם שפע: << יור >>

גם הנושא הזה ירד.

<< דובר >> אוסאמה סעדי (הרשימה המשותפת): << דובר >>

רוויזיה.

<< יור >> היו"ר רם שפע: << יור >>

רוויזיה ב-11:40 בכפוף לאישור היושב-ראש לקיים את הדיון בזמן המליאה.

<< דובר >> שלמה קרעי (הליכוד): << דובר >>

עד מתי יש לכם אישור כרגע?

<< יור >> היו"ר רם שפע: << יור >>

כל פעם שאתה מפריע זה עוד דקה אישור.

<< נושא >> ערעורים על החלטת הנשיאות שלא לאשר דחיפות הצעות לסדר היום
בנושאים הבאים:

  1. "מינוי שי ניצן לרקטור הספרייה הלאומית בניגוד לחוק ולתפקיד חדש שנתפר
  במיוחד בשבילו", של חברי הכנסת שלמה קרעי ושמחה רוטמן

  2. "חשיפה: במערכה על השטח ביהודה ושומרון המינהל האזרחי פועל למען
  האינטרס הפלסטיני", של חברת הכנסת אורית מלכה סטרוק

<< נושא >>

<< יור >> היו"ר רם שפע: << יור >>

אנחנו עוברים לנושא הבא, סעיף א', ערעורים על החלטת הנשיאות שלא לאשר
דחיפות הצעה לסדר בנושא: מינוי שי ניצן לרקטור הספרייה הלאומית בניגוד לחוק
ולתפקיד חדש שנתפר במיוחד בשבילו, של חברי הכנסת שלמה קרעי ושמחה רוטמן.
שלמה קרעי, בבקשה.

<< דובר >> שלמה קרעי (הליכוד): << דובר >>

תודה, אדוני יושב הראש. אני רוצה לפתוח באמירה כלפי מה שהיה אתמול בבית של
גנץ.

<< יור >> היו"ר רם שפע: << יור >>

שר הביטחון.

<< דובר_המשך >> שלמה קרעי (הליכוד): << דובר_המשך >>

שר הביטחון, שקיבל אליו הביתה את הנהג של מכוניות המוות בירושלים. את זה
ששולח את המחבלים לבצע פיגועי טרור. זה חמור מאוד בעיניי, ואני חושב
שהממשלה הזאת של העשר מעלות ימינה הגיעה לקצה. אגב, אם תשאל מי אמר את
המשפט שאמרתי - - -

<< יור >> היו"ר רם שפע: << יור >>

הסתכלתי פה ואני לא רואה את הנושא הזה בסדר היום.

<< דובר >> שלמה קרעי (הליכוד): << דובר >>

רם, אל תצנזר אותי. אתה יכול להגביל אותי בדקות, לא בדיבורים. מי שאמר את
המשפט "אבו מאזן הוא הנהג של מכוניות המוות בירושלים" זה בנט. והיום בנט
שולח את שר הביטחון שלו לארח את הנהג של מכוניות המוות אצלו בבית. זאת הערה
ראשונה.

<< דובר >> שמחה רוטמן (הציונות הדתית): << דובר >>

אם בנט אמר אז הוא בטח התכוון למה שהוא אמר.

<< יור >> היו"ר רם שפע: << יור >>

יש לך עוד שתי דקות. בבקשה.

<< דובר >> שלמה קרעי (הליכוד): << דובר >>

הנושא הבא זה ערעור על כך שלא אישרו את ההצעה הדחופה לסדר לגבי הג'וב שתפרו
לשי ניצן כרקטור הספרייה הלאומית, בניגוד לחוק ובניגוד לכל נוהל תקין,
במכרז שקרי. אני תכף אתן עוד פרטים, אבל קודם אגיד שמדובר כאן בפעם החמישית
שאנחנו מגישים, מכמה סיעות, בקשה לדון בזה במליאה. חמש פעמים: שתי שאילתות
דחופות, שתי הצעות דחופות לסדר, בקשה לדיון מהיר – אבל הצנזורה בקואליציה
הזאת, שסותמת לנו פיות, עובדת כמו שצריך.

בפעם שעברה שערערנו לוועדת הכנסת אמרו שכבר אישרו חמש הצעות דחופות לסדר
ולכן אין מקום. אבל השבוע הזה נשיאות הכנסת אישרה רק שלוש הצעות דחופות
לסדר, זאת אומרת שיש מקום פנוי. דבר נוסף, בנשיאות הכנסת אין היום נציגים
לאופוזיציה, בגלל הדורסנות של הקואליציה. ולכן המקום היחיד של האופוזיציה
לבוא לידי ביטוי בדרישה להציג הצעות דחופות לסדר זה כאן בוועדה הזו, אדוני
יושב הראש. אני מבקש ממך שתהיה הוגן ותפעל בהתאם לכללים ולא בהתאם לנושא.
אם אתם רוצים לצנזר נושאים אז תגידו שאתם רוצים לצנזר את הנושא הזה, אבל לא
יכול להיות שאישרתם רק שלוש הצעות דחופות לסדר אבל לא את ההצעה הזאת, כאשר
זאת הפעם החמישית בחודש האחרון שאנחנו מגישים את זה, מכמה סיעות.

<< יור >> היו"ר רם שפע: << יור >>

משפט לסיכום.

<< דובר >> שלמה קרעי (הליכוד): << דובר >>

לא, לא משפט לסיכום, אל תגביל אותי - - -

<< יור >> היו"ר רם שפע: << יור >>

אמרת קודם שאני יכול להגביל אותך בזמן.

<< דובר >> שלמה קרעי (הליכוד): << דובר >>

אבל לא בשלוש דקות. בנושא הקודם אנשים דיברו חצי שעה. אני לא אאריך בדברים
סתם.

<< יור >> היו"ר רם שפע: << יור >>

קיבלת עוד חצי דקה ספייר. עליי.

<< דובר >> שלמה קרעי (הליכוד): << דובר >>

פורסם ששי ניצן הוא היחיד מבין 70 מועמדים שישבו איתו עשרות שעות לפני
שקיבלו אותו במכרז. יש בדירקטוריון חבר אחד שהוא חבר קרוב מאוד של שי ניצן,
ופורסם גם ששי ניצן עשה הכול בתפקידו כפרקליט המדינה כדי לא לחקור את
ליברמן, ואנחנו גם יודעים מה קורה במפלגה של שרת החינוך, שהוא מינוי שלו.

<< יור >> היו"ר רם שפע: << יור >>

איזה חיבורים...

<< דובר >> שלמה קרעי (הליכוד): << דובר >>

יש הרבה שאלות והרבה תמיהות. פרסמו מכרז שהיה בכלל מכרז למנהל תוכן, וגם
הגבילו את זה לגיל 50 ומעלה, בחוסר שוויוניות. אף אחד לא ידע על מה מדובר,
ורק שי ניצן, ישבו איתו עשרות שעות לפני ודאגו שהוא יגיש את עצמו למכרז
הזה, בניגוד לחוק הספרייה הלאומית, שמאפשר למנות רק שני תפקידים, שכבר
מאוישים – מנהל אקדמי ומנהל כללי.

אדוני, אני חושב ששחיתות כזו – תפקידנו ככנסת היא לפקח על רשויות הביצוע,
וכאן יש לנו מינוי שנעשה בניגוד לחוק ובניגוד לנוהל תקין, ומהרבה סיעות
מבקשים לדון בזה במליאת הכנסת, ואין שום סיבה שהוועדה הזאת לא תאשר את
ההצעה הזאת.

אני גם מבקש חוות דעת של היועצת המשפטית, שתגיד האם יש תקדים לזה שאושרו רק
מספר מועט של הצעות דחופות לסדר בנשיאות הכנסת – שלוש ולא ארבע או חמש
כמקובל – ובכל זאת ועדת הכנסת לא אישרה ערעור על בקשה כזאת.

<< יור >> היו"ר רם שפע: << יור >>

תודה רבה, חבר הכנסת קרעי. אני אגיד שני דברים. ראשית, אני לא רוצה לנקוב
במספרים, אבל כמעט כל הבקשות שהגשתי לנשיאות הכנסת מאז שהכנסת הזאת קמה
נדחו, כולל שלוש פעמים עכשיו ברצף. שתדע.

<< דובר >> שלמה קרעי (הליכוד): << דובר >>

גם לי. לי לא כמעט, אלא הכול.

<< יור >> היו"ר רם שפע: << יור >>

בסדר, אבל תראה, גם אני לא מצליח.

<< דובר >> שמחה רוטמן (הציונות הדתית): << דובר >>

רם, תגיש ערעור, אנחנו נתמוך.

<< יור >> היו"ר רם שפע: << יור >>

דבר שני, אני לא מכיר את הפרטים של הנושא שדיברת עליו, אבל אני די בטוח שאף
אחד לא משתף פעולה עם פעולות שאינן חוקיות. אני לא יודע לאמת את כל ההקשרים
שנתת, אבל אני בטוח שאנשים לא עושים שום דבר שהוא לא חוקי, ואם כן, זה דבר
שחייב להיבדק.

<< דובר >> יצחק פינדרוס (יהדות התורה): << דובר >>

אני בטוח שכן.

<< יור >> היו"ר רם שפע: << יור >>

ארבל, את רוצה להתייחס לשאלה של שלמה קרעי?

<< דובר >> אורית מלכה סטרוק (הציונות הדתית): << דובר >>

אפשר לשמוע את נציג הנשיאות?

<< יור >> היו"ר רם שפע: << יור >>

הוא יושב פה והוא כמובן יקבל את זכות הדיור.

<< דובר >> ארבל אסטרחן: << דובר >>

אין לי סטטיסטיקות של החלטות הנשיאות, אבל אם יש נושא שרוב חברי הנשיאות
ורוב חברי ועדת הכנסת חושבים שלא נכון להעלות אותו במליאה – בלי להיכנס
לתוכן הנושא – אז אני לא רואה שום בעיה ש - - -

<< דובר >> שלמה קרעי (הליכוד): << דובר >>

גם אם אישרו רק שלוש?

<< דובר >> ארבל אסטרחן: << דובר >>

מה הקשר?

<< דובר >> שלמה קרעי (הליכוד): << דובר >>

מה זה "מה הקשר"? חברי כנסת כאן בכנסת מייצגים סיעות ומגישים בקשות, חושבים
שזה דחוף. הנשיאות יכולה לתעדף הצעות דחופות לסדר - - -

<< דובר >> ארבל אסטרחן: << דובר >>

לא, הנשיאות יכולה לחשוב שנושא מסוים הוא לא דחוף ואפשר להעלות אותו בהצעה
רגילה.

<< דובר >> שלמה קרעי (הליכוד): << דובר >>

שאלתי אם יש תקדים לזה שהנשיאות אישרה פחות מארבע הצעות דחופות ובכל זאת
ועדת הכנסת דחתה את הערעור על דחיפותה של ההצעה.

<< דובר >> ארבל אסטרחן: << דובר >>

אין לי סטטיסטיקה, אבל אני בטוחה שהיו מקרים כאלה.

<< יור >> היו"ר רם שפע: << יור >>

תודה, ארבל. מנסור עבאס, בבקשה.

<< דובר >> שלמה קרעי (הליכוד): << דובר >>

אני לא זוכר דבר כזה. תמיד - - -

<< יור >> היו"ר רם שפע: << יור >>

חבר הכנסת שלמה קרעי, היא ענתה לך.

<< דובר >> שלמה קרעי (הליכוד): << דובר >>

אף פעם לא היה דבר כזה שלא אישרו בכלל - - -

<< יור >> היו"ר רם שפע: << יור >>

זה קורה הרבה. חבר הכנסת מנסור עבאס, נציג נשיאות הכנסת, בבקשה.

<< דובר >> מנסור עבאס (רע"מ – רשימת האיחוד הערבי): << דובר >>

אני יכול לתת תשובה מכמה היבטים. קודם כול, בנושא הספציפי הזה יש שאילתה
דחופה, ואנחנו יודעים שהיום השאילתות הופכות - - -

<< דובר >> שלמה קרעי (הליכוד): << דובר >>

הגשתי פעמיים שאילתה דחופה ודחו אותה. לא קיבלתי אף שאילתה דחופה מתחילת
הכנסת הזו, חבר הכנסת עבאס.

<< דובר >> מנסור עבאס (רע"מ – רשימת האיחוד הערבי): << דובר >>

התמזל מזלו של חבר הכנסת שמחה רוטמן, כי כנראה תפילותיו מתקבלות ואז גם
הצעותיו או השאילתות שלו מתקבלות.

<< דובר >> ארבל אסטרחן: << דובר >>

שמחה, אישרו לך שאילתה דחופה - - - ?

<< דובר >> שמחה רוטמן (הציונות הדתית): << דובר >>

אני שומע על זה פעם ראשונה, אבל יכול להיות.

<< דובר >> מנסור עבאס (רע"מ – רשימת האיחוד הערבי): << דובר >>

הוגשה בקשה לשאילתה דחופה, זה דבר אחד. דבר שני - - -

<< דובר >> שמחה רוטמן (הציונות הדתית): << דובר >>

אני לא שמעתי על זה. אני אבדוק את זה.

<< דובר >> מנסור עבאס (רע"מ – רשימת האיחוד הערבי): << דובר >>

אז זה סימן שכנראה שהיא תתקבל. דבר שני, סדר היום מורכב מכמה סעיפים, אין
מכסה לכל סעיף וסעיף. הצעות דחופות זה לא חמש הצעות ביום, ושאילתות דחופות
זה לא שתיים ביום. לא, מתייחסים לסדר היום כמקשה אחת. ואם מסתכלים על יום
רביעי רואים שהתקבלו שלוש הצעות לסדר היום, מתוכן שתיים של האופוזיציה.
כמעט תמיד האופוזיציה משתלטת על סדר היום בכנסת, אין ספק. רם שפע מתלונן
שלא התקבלה אף הצעה שלו. נכון, כי בדרך כלל נותנים עדיפות להצעות שבאות
מכיוון האופוזיציה. עכשיו - - -

<< דובר >> שלמה קרעי (הליכוד): << דובר >>

מנסור, חמש פעמים הגשנו – אורית סטרוק, פרוש, אני – הצעות דחופות ושאילתות,
ולא אישרו לנו. זה בגלל הנושא. לא יכול להיות שבגלל שלא רוצים להעלות את
הנושא הזה לסדר היום כי יושב-ראש הכנסת משתף פעולה עם - - -

<< דובר >> מנסור עבאס (רע"מ – רשימת האיחוד הערבי): << דובר >>

הינה, כתוב שתתקבל הצעה דחופה לסדר - - -

<< יור >> היו"ר רם שפע: << יור >>

תנו לחבר הכנסת עבאס לסיים.

<< דובר >> מנסור עבאס (רע"מ – רשימת האיחוד הערבי): << דובר >>

לדעתי זה אמור לספק אותך, מכיוון שהתקבלה הצעה דחופה.

<< דובר >> שלמה קרעי (הליכוד): << דובר >>

לא התקבלה.

<< דובר >> ארבל אסטרחן: << דובר >>

הוא התכוון לשאילתה.

<< דובר >> מנסור עבאס (רע"מ – רשימת האיחוד הערבי): << דובר >>

חברים, אין כלל שבו קובעים שהשבוע מקבלים חמש הצעות לסדר היום. אין דבר
כזה. יש סדר יום מלא של הכנסת, מאזנים בין הדברים, בין החוקים, השאילתות,
השאילתות הדחופות - - -

<< דובר >> שלמה קרעי (הליכוד): << דובר >>

אבל מנסור, לא אישרו שאילתה דחופה. הוא אומר שאישרו. אבל אם היו מאשרים
שאילתה דחופה היית צודק ולא הייתי מגיש ערעור. אבל לא אישרו שאילתה דחופה
בנושא הזה.

<< יור >> היו"ר רם שפע: << יור >>

בכל אופן, גם אם אישרו וגם אם לא אישרו - - -

<< דובר >> שלמה קרעי (הליכוד): << דובר >>

אבל הוא אומר שכן אישרו, זה היסוד של הנימוק שלו. אבל אני אומר שלא אישרו
כבר חמש פעמים.

<< דובר >> מנסור עבאס (רע"מ – רשימת האיחוד הערבי): << דובר >>

זה אחד הדברים, וכנראה שהיא תתקבל, תחכה בסבלנות.

<< דובר >> שלמה קרעי (הליכוד): << דובר >>

מנסור, יש לך התנגדות שתתווסף הצעה דחופה - - - ?

<< יור >> היו"ר רם שפע: << יור >>

מנסור, תודה רבה. חבר הכנסת קרעי, אתה יכול להגיד משפט אחד בתגובה.

<< דובר >> מנסור עבאס (רע"מ – רשימת האיחוד הערבי): << דובר >>

שלמה, אני באתי לייצג את החלטות נשיאות הכנסת והחלטות יו"ר הכנסת.

<< דובר >> שלמה קרעי (הליכוד): << דובר >>

אז האם לנשיאות יש התנגדות שוועדת הכנסת תאשר את ההצעה הרביעית הזאת כאן?

<< דובר >> מנסור עבאס (רע"מ – רשימת האיחוד הערבי): << דובר >>

כמובן שאנחנו מבקשים שוועדת הכנסת תכבד את התעדוף שנתנה נשיאות הכנסת.

<< דובר >> שלמה קרעי (הליכוד): << דובר >>

היועצת המשפטית, יש לך מה לומר על דבר כזה? שהנשיאות מבקשת מוועדת הכנסת
לכבד את התעדוף. מה, הנשיאות יוצאת נגד הפררוגטיבה של ועדת הכנסת לאשר -
- - ?

<< דובר >> ארבל אסטרחן: << דובר >>

היא יכולה לא לקבל ערעורים, ברור.

<< יור >> היו"ר רם שפע: << יור >>

אנחנו סוברנים לקבל החלטות לבד. חבר הכנסת רוטמן, בבקשה.

<< דובר >> שלמה קרעי (הליכוד): << דובר >>

אז למה יש בתקנון אפשרות ערעור?

<< יור >> היו"ר רם שפע: << יור >>

חבר הכנסת שלמה קרעי, אתה רוצה שאני אתחיל לקרוא אותך לסדר? חבר הכנסת
רוטמן, קדימה.

<< דובר >> שמחה רוטמן (הציונות הדתית): << דובר >>

בקשר לשאילתה הדחופה אני אפילו לא יודע על מה מדובר, אני בודק. אני לא מכיר
שאישרו את זה וגם לא ראיתי את זה בסדר היום של היום או השבוע, וגם לא זכור
לי שהגשנו, ולכן אני מאוד מופתע מהאמירה הזאת. יש אמירה על תפילות שאומרת
"טרם יקראו ואני אענה, עוד הם מדברים ואני אשמע", אז יכול להיות שאפילו שלא
הגשתי שאילתה דחופה, אישרו לי אותה.

<< דובר >> מנסור עבאס (רע"מ – רשימת האיחוד הערבי): << דובר >>

כתוב אצלי פה שהוגשה שאילתה דחופה בנושא.

<< דובר >> שלמה קרעי (הליכוד): << דובר >>

אני הגשתי, ודחו גם אותה. מנסור, דחו את השאילתה הדחופה בנושא. פעם חמישית
כבר.

<< יור >> היו"ר רם שפע: << יור >>

שלמה קרעי, אני קורא אותך לסדר פעם ראשונה כי אתה לא נותן לנו לקיים את
הדיון כהלכתו.

<< דובר >> שלמה קרעי (הליכוד): << דובר >>

אבל יש פה דיאלוג שהוא מאוד חשוב - - -

<< דובר >> מנסור עבאס (רע"מ – רשימת האיחוד הערבי): << דובר >>

כנראה שטעיתי. כתוב ששמחה רוטמן הגיש את ההצעה לסדר היום.

<< דובר >> שמחה רוטמן (הציונות הדתית): << דובר >>

נכון.

<< דובר >> מנסור עבאס (רע"מ – רשימת האיחוד הערבי): << דובר >>

ואז כתוב בנושא הזה... מה המשמעות של לכתוב "הוגשה שאילתה דחופה בנושא"?
אני לא מבין למי.

<< דובר >> שלמה קרעי (הליכוד): << דובר >>

אני הגשתי, ודחו לי אותה. כבר פעם חמישית.

<< דובר >> שמחה רוטמן (הציונות הדתית): << דובר >>

אולי כי אני לא התפללתי עליך.

<< יור >> היו"ר רם שפע: << יור >>

שמחה רוטמן, נשארה לך דקה.

<< דובר >> שמחה רוטמן (הציונות הדתית): << דובר >>

סליחה, רם, יש כאן עניין עובדתי - - -

<< יור >> היו"ר רם שפע: << יור >>

יכול להיות שהוא התבלבל, קורה.

<< דובר >> שמחה רוטמן (הציונות הדתית): << דובר >>

הכול בסדר, אבל אם אושרה שאילתה דחופה לשלמה אז אני מוותר על הערעור שלי.

<< דובר >> שלמה קרעי (הליכוד): << דובר >>

בדיוק, נוותר על הערעור.

<< יור >> היו"ר רם שפע: << יור >>

אז אנחנו נבדוק האם הוגשה שאילתה דחופה והתקבלה.

<< דובר >> מנסור עבאס (רע"מ – רשימת האיחוד הערבי): << דובר >>

היא הוגשה. האם היא תתקבל זו החלטה של יו"ר הכנסת.

<< יור >> היו"ר רם שפע: << יור >>

בכל מקרה, לנו כמובן יש פררוגטיבה לקבל החלטה.

<< דובר >> שמחה רוטמן (הציונות הדתית): << דובר >>

אז אני אומר שאם הוגשה השאילתה על ידי שלמה ואם היא אושרה אז אני מבסוט
ורגוע. אם היא לא אושרה אז אני חושב שצריך לאשר את הדחיפות שלה - - -

<< יור >> היו"ר רם שפע: << יור >>

עוד חצי דקה.

<< דובר >> שמחה רוטמן (הציונות הדתית): << דובר >>

רם, בחייאת. אני רק אוסיף למה שאמר שלמה, שכבר פרט את הטיעונים בהרחבה. אני
חושב שהסיטואציה שבה אנחנו נמצאים היא סיטואציה של השתקה של האופוזיציה בכל
מקום, בכל עת ובכל שעה. הרבה מסיעות האופוזיציה מגישות בקשה בנושא חשוב
ודחוף, בייחוד כשמדובר בנושא של המינוי של שי ניצן, שבמידה מסוימת יש כאלה
שרואים בו – ואני חושב שאני משקף את השיח שאני שומע – איזה סוג של גמול לבן
אדם שבזכותו קמה הממשלה הזאת בעקבות ההליכים שהוא נקט ולא נקט בתפקידו. אני
חושב שהדיון בנושא הזה צריך להיעשות בכנסת. כאשר הכנסת נמנעת מלקיים דיון
בנושא שמעסיק את הציבור, היא הופכת את עצמה ללא רלוונטית. נושא שמעסיק את
הציבור צריך לקבל זמן דיון בכנסת.

באווירת היום האחרון, שאנחנו רואים שאנחנו חזרנו לימי אוסלו וההתנתקות
העליזים, אני רוצה להזכיר ששי ניצן היה מומחה בהשתקת ביקורת, עצר הפגנות
וכו'. אני חושב שיכול מאוד להיות שהוא מתאים לתפקיד בספרייה הלאומית, אבל
לא בתור הרקטור אלא בתור זה שמשתיק, זה שעושה ששש... יכול להיות שלתפקיד
הזה הוא מתאים, כי הוא יודע טוב להשתיק, ואולי הוא גם יעזור לכם להשתיק את
האופוזיציה. אבל לתפקיד הרקטור של הספרייה הוא לא מתאים.

<< דובר >> שלמה קרעי (הליכוד): << דובר >>

גאוני. רק בשביל זה אתה צריך לאשר את הערעור.

<< יור >> היו"ר רם שפע: << יור >>

תודה. התייחסות קצרה של חבר הכנסת מופיד מרעי, ואז נעלה את זה להצבעה.

<< דובר >> אורית מלכה סטרוק (הציונות הדתית): << דובר >>

גם אני ביקשתי לדבר.

<< יור >> היו"ר רם שפע: << יור >>

בסדר, אחרי שאני אעלה את זה להצבעה. אני רוצה לכבד את החשיבות הגדולה שאת
נתת למליאת הכנסת ולכן אנחנו קודם נצביע. מופיד מרעי, בבקשה.

<< דובר >> אורית מלכה סטרוק (הציונות הדתית): << דובר >>

לא הבנתי, אתה לא תיתן לי לדבר?

<< יור >> היו"ר רם שפע: << יור >>

נתתי לך לדבר הרבה, וגם בנושא הבא אני אתן לך לדבר בשמחה, אבל את הנושא הזה
אני מעלה עוד מעט להצבעה.

<< דובר >> אורית מלכה סטרוק (הציונות הדתית): << דובר >>

הנושא הבא הוא שלי, תודה באמת שאתה נותן לי לדבר בו. גם על הנושא של שי
ניצן זכותי לדבר.

<< יור >> היו"ר רם שפע: << יור >>

בנושא הבא אני אתן לך לדבר.

<< דובר >> שמחה רוטמן (הציונות הדתית): << דובר >>

אבל למה אתה לא נותן לבן אדם להביע דעה - - -

<< דובר >> שלמה קרעי (הליכוד): << דובר >>

חבר כנסת רוצה להתבטא בנושא מסוים.

<< דובר >> אורית מלכה סטרוק (הציונות הדתית): << דובר >>

זכותי להשתתף בדיון.

<< יור >> היו"ר רם שפע: << יור >>

יקירתי, את מנסה למשוך את החבל משני קצותיו, אבל אי אפשר - - -

<< דובר >> שמחה רוטמן (הציונות הדתית): << דובר >>

מה הקשר?

<< יור >> היו"ר רם שפע: << יור >>

אתם לא יכולים כל הזמן לטעון שהמליאה חשובה לכם ומצד שני למשוך את הזמן.
למרות שאתם כן עושים את זה.

<< דובר >> שלמה קרעי (הליכוד): << דובר >>

אתם דחיתם את הדיון מתשע וחצי לעשר וחצי, ואתה זה שהתחלת עם נושא ב' ולא
נושא א', לא אנחנו.

<< יור >> היו"ר רם שפע: << יור >>

מופיד, בבקשה.

<< דובר >> מופיד מרעי (כחול לבן): << דובר >>

אני רוצה להתייחס לדברים שנאמרו כאן. קרעי, רק מי שחווה מלחמות והקרבה יודע
מה המחיר ומה היתרון ומה הצורך בשלום. דיברת על בני גנץ. בני גנץ עשה מעשה
אמיץ, נועז, ורק מי שיש לו יכולת של מנהיג יודע להיות לוחם מספר אחת למען
השלום ולא רק לוחם מספר אחת כרמטכ"ל.

<< דובר >> שלמה קרעי (הליכוד): << דובר >>

ראש הממשלה שלך לא חושב ככה. הוא אומר שאבו מאזן הוא הנהג של מכוניות
המוות.

<< דובר >> מופיד מרעי (כחול לבן): << דובר >>

אני לא הפרעתי לך - - -

<< דובר >> שלמה קרעי (הליכוד): << דובר >>

זה נקרא מעשה נועז? להביא לנו את אוסלו ג'? עוד פעם אוטובוסים מתפוצצים? זה
מעשה נועז?

<< יור >> היו"ר רם שפע: << יור >>

חבר הכנסת קרעי, אני קורא אותך לסדר פעם שנייה.

<< דובר >> מופיד מרעי (כחול לבן): << דובר >>

מעשה נועז זה להילחם למען השלום, ורק מי שהקריב יודע מה הערך בשלום.

<< דובר >> אורית מלכה סטרוק (הציונות הדתית): << דובר >>

הוא עושה מה שצריך מול המצביעים שלו, השאלה מה עושה נפתלי בנט ומה עושה
גדעון סער - - -

<< יור >> היו"ר רם שפע: << יור >>

אורית סטרוק, הוא באמצע דיבור.

<< דובר >> מופיד מרעי (כחול לבן): << דובר >>

אל תטיפו לי, אתם כל הזמן קוטעים אותי - - -

<< דובר >> שמחה רוטמן (הציונות הדתית): << דובר >>

רם, אתה לא נתת לה לדבר אז למה שהיא לא תפריע?

<< דובר >> שלמה קרעי (הליכוד): << דובר >>

הוא מממן מחבלים, הוא משלם משכורות למחבלים. אז להיפגש איתו זה מעשה נועז?

<< יור >> היו"ר רם שפע: << יור >>

שלמה קרעי, בפעם הבאה שאתה מדבר אני מוציא אותך. אני מעדיף להימנע מזה.

<< דובר >> שלמה קרעי (הליכוד): << דובר >>

אתה יכול להוציא אותי.

<< יור >> היו"ר רם שפע: << יור >>

אבל אני לא רוצה. אני מבין שזה טוב לך, אבל אני לא רוצה.

<< דובר >> מופיד מרעי (כחול לבן): << דובר >>

אתם קודם כול אלופים בלקטוע אחרים. אל תטיפו לי מה זה הקרבה למען המדינה.
ואני אומר לכם שאם יש משהו שצריך עכשיו לעשות במדינת ישראל זה שלום. תודה
רבה, אדוני היושב-ראש.

<< יור >> היו"ר רם שפע: << יור >>

תודה רבה. זה הנושא הראשון. יש עוד נושא במסגרת הערעור, של אורית סטרוק.
אני מקריא אותו: "חשיפה: במערכה על השטח ביהודה ושומרון המינהל האזרחי פועל
למען האינטרס הפלסטיני". בבקשה, חברת הכנסת סטרוק.

<< דובר >> אורית מלכה סטרוק (הציונות הדתית): << דובר >>

איפה נציג הנשיאות?

<< יור >> היו"ר רם שפע: << יור >>

תתייחסי לדברים ואנחנו נדאג שנציג הנשיאות יתייחס.

<< דובר >> שמחה רוטמן (הציונות הדתית): << דובר >>

איזה מין דיון מתנהל פה, אדוני היושב-ראש?

<< דובר >> אורית מלכה סטרוק (הציונות הדתית): << דובר >>

קודם כול, ביחס לדיון הקודם אני רוצה לומר שאנחנו ישבנו פה בערעור קודם על
הנושא הזה, ושמענו כולנו – לפחות שמעה ארבל, שמעה נועה, שמע שלמה קרעי, שמע
שמחה, שמע חבר הכנסת פינדרוס – את יושבת-ראש הקואליציה, גברת עידית סילמן,
מבטיחה לנו שאם נגיש שוב את הנושא הזה היא תוודא שהוא יעבור.

<< דובר >> שלמה קרעי (הליכוד): << דובר >>

נכון.

<< דובר >> שמחה רוטמן (הציונות הדתית): << דובר >>

לא הבנתי, את בונה על הבטחות של עידית סילמן?

<< דובר >> אורית מלכה סטרוק (הציונות הדתית): << דובר >>

ועידית סילמן, באופן "מפתיע", אפילו מפתיע מאוד, לא עמדה במילתה.

<< דובר >> יצחק פינדרוס (יהדות התורה): << דובר >>

אורית, את צוחקת עלינו?

<< דובר >> אורית מלכה סטרוק (הציונות הדתית): << דובר >>

היא לא עמדה במילתה. אני יודעת שזה מאוד מפתיע אותך, חבר הכנסת פינדרוס.

<< דובר >> שמחה רוטמן (הציונות הדתית): << דובר >>

זה יפתיע אותנו אם היא תעמוד בבקשתה.

<< דובר >> אורית מלכה סטרוק (הציונות הדתית): << דובר >>

אז רציתי קודם כול לשים את זה על השולחן, תודה.

עכשיו אני רוצה לדבר על הערעור שלי. אני רוצה לציין שוב שניר אורבך ברח
מהוועדה כי לא נוח לו להתעמת עם הנושא הזה, משום שהוא מחויב לנושא הזה של
ההשתלטות הפלסטינית על שטחי C. אבל לשמחתי לפחות צביקה האוזר לא ברח.
וצביקה האוזר יודע היטב שמפלגת תקווה חדשה לא הסכימה לחתום על ההסכמים
הקואליציוניים לפני שהיא וידאה שיש בהם את סעיף 29, שקובע - - -

<< יור >> היו"ר רם שפע: << יור >>

עוד דקה.

<< דובר >> אורית מלכה סטרוק (הציונות הדתית): << דובר >>

אתה לא תסתום לי את הפה.

<< יור >> היו"ר רם שפע: << יור >>

אני נותן לך דקה, זאת סמכות שלי.

<< דובר >> שלמה קרעי (הליכוד): << דובר >>

תן לה לדבר.

<< דובר >> אורית מלכה סטרוק (הציונות הדתית): << דובר >>

רם, ההתנהלות שלך היא באמת לא בסדר, סליחה שאני אומרת לך את זה.

<< יור >> היו"ר רם שפע: << יור >>

אני מכבד מאוד את דעתך, ובכל זאת – יש לך עוד דקה.

<< דובר >> אורית מלכה סטרוק (הציונות הדתית): << דובר >>

מאוד לא בסדר.

יש פה סעיף בהסכם הקואליציוני שמופר ברגל גסה ועושים כל מאמץ להשתיק אותו.
הסעיף קובע שכדי להבטיח את האינטרס הישראלי בשטחי C יוקצו למינהל האזרחי
ומשרד הביטחון תקנים ומשאבים ייעודיים לאכיפת הפרות בנייה והשתלטות בלתי
חוקית של הרשות הפלסטינית על שטחי C. הסעיף הזה, שאתם, צביקה, נמנעתם
מלחתום על ההסכם הקואליציוני עד שהוא נחתם, מופר יום-יום. ככה זה נראה,
צביקה, כמו במפה הזאת.

<< דובר >> צבי האוזר (תקווה חדשה): << דובר >>

אורית, לא הבנתי למה את אומרת שהוא מופר. קודם כול, אני מסכים איתך שהסעיף
הזה הוא סופר חשוב. אורית, התקציב עבר סוף-סוף לפני כחודשיים - - -

<< דובר >> שלמה קרעי (הליכוד): << דובר >>

מה התקציב קשור?

<< דובר >> צבי האוזר (תקווה חדשה): << דובר >>

התקציב הזה - - -

<< דובר >> אורית מלכה סטרוק (הציונות הדתית): << דובר >>

צביקה, סליחה, אתה לא ברשות דיבור. תדבר אחריי.

<< יור >> היו"ר רם שפע: << יור >>

אורית רק רוצה שאנחנו נפריע לה. אני ממליץ שניתן לה לעשות פרובוקציה והיא
תסיים עוד חצי דקה. בבקשה.

<< דובר >> אורית מלכה סטרוק (הציונות הדתית): << דובר >>

תודה רבה. 50 התקנים שהועברו על ידי ליברמן, אחרי לחץ רק שלי – כי אתם לא
לחצתם – הועברו לבני גנץ. לפי תשובה שבני גנץ שלח לי, לשאילתה שאני הגשתי –
ולא אתה, כי אתם לא מתעניינים בזה – 35 מתוך 50 התקנים בני גנץ שתה לנושאים
אחרים, והשאיר 15 תקנים להילחם ב-660 תקנים של הרשות הפלסטינית. ולכן אנחנו
לקראת אסון שקוראים לו נסיגה - - -

<< דובר >> שמחה רוטמן (הציונות הדתית): << דובר >>

את לא רואה שזה לא מפריע להם? זה לא מעניין אותם, הם מכרו את המדינה וזהו.

<< יור >> היו"ר רם שפע: << יור >>

תודה רבה. נאמרו פה הרבה דברים על חבר הכנסת ניר אורבך - - -

<< דובר >> אורית מלכה סטרוק (הציונות הדתית): << דובר >>

יש ניסיון למנוע דיבור בכנסת על הנושא הזה - - -

<< דובר >> שמחה רוטמן (הציונות הדתית): << דובר >>

זה דווקא נאמר על צביקה האוזר.

<< יור >> היו"ר רם שפע: << יור >>

גם על ניר נאמרו הרבה דברים לפני. וגם על צביקה האוזר אני סומך שהוא מקדם
את העקרונות שלו בצורה מיטבית. אנחנו מעלים את הנושא - - -

<< דובר >> אורית מלכה סטרוק (הציונות הדתית): << דובר >>

אתה סומך עליו מאוד וגם בני גנץ סומך עליו מאוד, אבל - - -

<< דובר >> שלמה קרעי (הליכוד): << דובר >>

רם, אפשר להגיע לפשרה שתאשרו נושא אחד?

<< יור >> היו"ר רם שפע: << יור >>

אני מעלה להצבעה את שני הנושאים - - -

<< דובר >> צבי האוזר (תקווה חדשה): << דובר >>

רגע, מכיוון שהותקפתי אני רוצה לומר מילה אחת. אורית, אני מבטיחך שנדאג
יותר ממה שדאגת את עד היום. אני אומר לך, כמי שהייתה חברה בממשלות ישראל
- - -

<< דובר >> שלמה קרעי (הליכוד): << דובר >>

אתה תצטרך לעבוד מאוד מאוד קשה כדי להגיע לקצה הקרסול של אורית סטרוק.

<< דובר >> אורית מלכה סטרוק (הציונות הדתית): << דובר >>

תדאגו לארץ ישראל - - -

<< קריאה >> קריאות: << קריאה >>

- - -

<< דובר >> צבי האוזר (תקווה חדשה): << דובר >>

המפה שאת מציגה לא נוצרה בשלושת החודשים האחרונים - - -

<< דובר >> שמחה רוטמן (הציונות הדתית): << דובר >>

תצעק מה שאתה רוצה, אבל אתה היית בממשלה - - -

<< דובר >> אורית מלכה סטרוק (הציונות הדתית): << דובר >>

תדאגו לארץ ישראל. אני הגשתי עשר שאילתות, אתה הגשת משהו?

<< דובר >> צבי האוזר (תקווה חדשה): << דובר >>

שתקתם עשר שנים, לא עשיתם שום דבר. אנחנו נעשה יותר ממה שנעשה עד היום - -
-

<< דובר >> שמחה רוטמן (הציונות הדתית): << דובר >>

צביקה, אתה היית בממשלה הקודמת - - -

<< קריאה >> קריאות: << קריאה >>

- - -

<< דובר >> שלמה קרעי (הליכוד): << דובר >>

פינדרוס, תבקש התייעצות סיעתית.

<< יור >> היו"ר רם שפע: << יור >>

מי בעד - - -

<< דובר >> שלמה קרעי (הליכוד): << דובר >>

הוא מבקש ממך התייעצות סיעתית.

<< יור >> היו"ר רם שפע: << יור >>

כבר העליתי את זה להצבעה.

<< דובר >> אורית מלכה סטרוק (הציונות הדתית): << דובר >>

אני הגשתי עשר שאילתות, כמה אתה הגשת? מה עשית?

<< דובר >> צבי האוזר (תקווה חדשה): << דובר >>

אורית, את לא עשית כלום. את ישבת בממשלות ישראל - - -

<< קריאה >> קריאות: << קריאה >>

- - -

<< יור >> היו"ר רם שפע: << יור >>

אורית סטרוק, את בקריאה שלישית. בבקשה להוציא את אורית סטרוק.

<< דובר >> צבי האוזר (תקווה חדשה): << דובר >>

את שוכחת מתי נבנו הבניינים האלה שאת מציגה במפה.

<< יור >> היו"ר רם שפע: << יור >>

צביקה האוזר, קריאה ראשונה.

אני כבר ביקשתי להעלות את זה להצבעה. אני מעלה את הנושא להצבעה. מי בעד
לקבל את הערעור על סעיף 1, של חברי הכנסת שלמה קרעי ושמחה רוטמן? אחד, חבר
הכנסת פינדרוס. מי נגד? ארבע נגד.

הצבעה

לא אושרה.

<< יור >> היו"ר רם שפע: << יור >>

תודה רבה.

<< דובר >> שלמה קרעי (הליכוד): << דובר >>

פינדרוס, תבקש התייעצות סיעתית עכשיו.

<< יור >> היו"ר רם שפע: << יור >>

אני מעלה להצבעה את הסעיף השני - - -

<< דובר >> אורית מלכה סטרוק (הציונות הדתית): << דובר >>

תדאגו לארץ ישראל, תעשו כבר משהו - - -

<< דובר >> צבי האוזר (תקווה חדשה): << דובר >>

אנחנו דואגים לארץ ישראל, בנינו השבוע בגולן. שמעתי את ההשמצות שלכם, את
הצעקות שלכם - - -

<< יור >> היו"ר רם שפע: << יור >>

מי בעד?

<< דובר >> שלמה קרעי (הליכוד): << דובר >>

רם, אתה לא בסדר. ארבל, פינדרוס מבקש התייעצות סיעתית.

<< דובר >> ארבל אסטרחן: << דובר >>

- - -

<< דובר >> שלמה קרעי (הליכוד): << דובר >>

לא נכון, הוא ביקש.

<< יור >> היו"ר רם שפע: << יור >>

צביקה, אתה נגד? חברת הכנסת שרון, את גם נגד. ארבעה נגד אחד.

הצבעה

לא אושרה.

<< דובר >> שלמה קרעי (הליכוד): << דובר >>

הוא ביקש, אתה לא מקשיב לו.

<< יור >> היו"ר רם שפע: << יור >>

הוא ביקש אחריי, אני מצטער.

<< דובר >> שלמה קרעי (הליכוד): << דובר >>

אתה מבצע כאן מחטפים.

<< דובר >> שמחה רוטמן (הציונות הדתית): << דובר >>

תתביישו לכם.

<< יור >> היו"ר רם שפע: << יור >>

תם סדר היום.

<< דובר >> שלמה קרעי (הליכוד): << דובר >>

אני מבקש רוויזיה על שתי ההצבעות.

<< דובר >> נועה בירן-דדון: << דובר >>

יש עוד חמש דקות רוויזיה על הנושא הראשון, אנחנו נודיע מתי תהיה הרוויזיה
השנייה.

<< יור >> היו"ר רם שפע: << יור >>

ב-11:40 ניפש לרוויזיה על הנושא הראשון שדנו בו, סעיף ב' על סדר היום. תודה
רבה.

<< הפסקה >> (הישיבה נפסקה בשעה 11:35 ונתחדשה בשעה 11:40.) << הפסקה >>

<< נושא >> רוויזיה על פניית יושב-ראש ועדת הפנים והגנת הסביבה בדבר טענת
נושא חדש בעת הדיון בהצעת חוק התכנון והבנייה (תיקון מס' 128 והוראת שעה),
התשפ"ב-2021 (מ/1475) << נושא >>

<< יור >> היו"ר רם שפע: << יור >>

אני מחדש את הישיבה בנושא הרוויזיה על ההחלטות בנושא הפנייה של יושב-ראש
ועדת הפנים והגנת הסביבה בדבר טענה לנושא חדש של חבר הכנסת אוסאמה סעדי,
ומכיוון שמבקש הרוויזיה, אוסאמה סעדי לא נמצא, וגם שלמה קרעי, שהגיש
רוויזיה גם הוא, לא נמצא, שתי הרוויזיות האלה נדחות והנושא יורד מסדר היום.
אני סוגר את הישיבה. תודה רבה.

<< סיום >> הישיבה ננעלה בשעה 11:41. << סיום >>
