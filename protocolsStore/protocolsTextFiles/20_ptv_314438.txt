הכנסת העשרים

מושב ראשון

פרוטוקול מס' 25

מישיבת ועדת הכנסת

יום שלישי, ה' באב התשע"ה (21 ביולי 2015), שעה 10:30

סדר היום:

1. פניית יושב-ראש הכנסת בדבר הארכת כהונתו של קצין הכנסת, בהתאם לסעיף
8(א) לחוק משכן הכנסת, רחבתו ומשמר הכנסת

2. הרכב הוועדה המשותפת של ועדת החוקה, חוק ומשפט וועדת הכספים, לפי סעיף
14א לחוק ביטוח רכב מנועי, התשנ"ז-1997

3. הרכב הוועדה המשותפת של ועדת החוץ והביטחון וועדת הפנים והגנת הסביבה
לדיון בהארכת תוקף חוק האזרחות והכניסה לישראל (הוראת שעה), התשס"ג-2003.

4. הרכב הוועדה המיוחדת לדיון בהצעה לסדר-היום בנושא: "מקומות ציבוריים
שאינם מונגשים לבעלי מוגבלויות"

5. הגדלת מספר החברים בוועדת העבודה, הרווחה והבריאות

6. ערעור על החלטת נשיאות הכנסת שלא לאשר דחיפות הצעה לסדר היום

7. הגדלת מספר החברים בוועדת העבודה, הרווחה והבריאות

8. ערעור על החלטת נשיאות הכנסת שלא לאשר דחיפות הצעה לסדר היום

9. דיון בהארכת מועד להגשת ערעור

10. עבודת ועדות הכנסת בפגרת הקיץ

11. קביעת ועדות לדיון בהצעות לסדר-היום

א. הצעה לסדר-היום בנושא: "המשט לרצועת עזה"

ב. הצעה לסדר-היום בנושא: "אירוע ההצתה בכנסיית הלחם והדגים בטבחה שבצפון
הכינרת"

נכחו:

חברי הוועדה:

דוד ביטן – היו"ר

ישראל אייכלר

רוברט אילטוב

יואל חסון

אחמד טיבי

ינון מגל

איילת נחמיאס ורבין

רועי פולקמן

חברי הכנסת:

זוהיר בהלול

נאוה בוקר

מסעוד גנאים

אורלי לוי אבקסיס

סופה לנדבר

מוזמנים:

+---------------------------------------------------------------+---+---+
| יושב-ראש הכנסת יואל (יולי) אדלשטיין                           |   |   |
+===============================================================+===+===+
| מזכירת הכנסת ירדנה מלר-הורוביץ                                |   |   |
+---------------------------------------------------------------+---+---+
| מנכ"ל הכנסת רונן פלוט                                         |   |   |
|                                                               |   |   |
| קצין הכנסת יוסף גריף                                          |   |   |
+---------------------------------------------------------------+---+---+

ייעוץ משפטי:

איל ינון

ארבל אסטרחן

מנהלת הוועדה:

אתי בן יוסף

רישום פרלמנטרי:

הילה מליחי

1. פניית יושב-ראש הכנסת בדבר הארכת כהונתו של קצין הכנסת, בהתאם לסעיף
8(א) לחוק משכן הכנסת, רחבתו ומשמר הכנסת

היו"ר דוד ביטן:

אני פותח את הישיבה. בוקר טוב לכולם. הסעיף הראשון – פניית יושב-ראש הכנסת
בדבר הארכת כהונתו של קצין הכנסת בהתאם לסעיף 8(א) לחוק משכן הכנסת, רחבתו
ומשמר הכנסת. בבקשה כבוד היושב-ראש.

יושב-ראש הכנסת יולי יואל אדלשטיין:

תודה, אדוני יושב-ראש הוועדה, חברי הוועדה. אני מודה לך, קודם כל, אדוני,
על כך שאתמול פניתי אליך במכתב והיום שמתם את הנושא בסדר-היום. מדובר בקצין
הכנסת המוכר לכולנו, תת-ניצב יוסף גריף, שכהונתו מסתיימת בחודש נובמבר
השנה. הועלתה בפני השאלה האם להאריך את המינוי בחמש השנים הנוספות. לא
מצאתי שום סיבה לפתוח בהליך של איתור קצין כנסת חדש. מדובר באדם שהתחיל
במערכת מן התפקיד הבסיסי ביותר והגיע לאן שהגיע, לתפקיד של קצין הכנסת, צמח
כאן במערכת. במהלך הקדנציה הקודמת שלי לא מצאתי שום פגם בתפקודו. הוא קצין
מוערך. לא שמעתי עליו שום תלונות, לא מכיוון חברי הכנסת ולא מכיוון המשמר.
לכן אתמול קיימתי את חובת ההתייעצות עם נשיאות הכנסת והודעתי להם על כוונתי
להאריך את המינוי בחמש השנים הנוספות מחודש נובמבר השנה. לא נמצאו גם בקרב
חברי הנשיאות חברי כנסת שהתנגדו למהלך. ולכן, אדוני היושב-ראש, אני מבקש
באמצעותך את אישורה של ועדת הכנסת להארכת הקדנציה של תת-ניצב גריף.

היו"ר דוד ביטן:

אתה רוצה להגיד משהו?

איל ינון:

אולי אנחנו נציין את התאריך המדויק של חמש השנים.

ארבל אסטרחן:

כהונתו החלה ב-2 בנובמבר 2010 ולכן מסתיימת ב-1 בנובמבר 2015, ושוב תוארך
בחמש שנים נוספות עד ה-1 בנובמבר 2020.

היו"ר דוד ביטן:

אתה רוצה להגיד משהו?

אחמד טיבי:

לא, בתיק חברי הכנסת מקובל - - -

היו"ר דוד ביטן:

הוא בחוץ?

איל ינון:

אולי חברי הכנסת יצביעו.

היו"ר דוד ביטן:

קודם נצביע ואחר-כך תגידו? רגע. אין סיבה שהוא לא יהיה כי הוא לא מצביע.
אין שום בעיה, אבל לא משנה.

יושב-ראש הכנסת יולי יואל אדלשטיין:

אחרי ההצבעה.

היו"ר דוד ביטן:

מי בעד המלצת יושב-ראש הכנסת? בבקשה.

הצבעה

בעד הארכת כהונתו של קצין הכנסת בחמש שנים – פה אחד

נגד – אין

נמנעים – אין

הארכת כהונתו של קצין הכנסת אושרה.

היו"ר דוד ביטן:

כולם בעד, פה אחד. תכניס אותו עכשיו, אין בעיה. אתה רוצה להגיד משהו?

יוסף גריף:

אני אשמח להגיד משהו. ברשותכם, אני רוצה להודות לכבוד יושב-ראש הכנסת על
האמון שאתה נותן בי וסומך עלי להמשיך את מה שאני עושה היום ביחידת משמר
הכנסת. אני רוצה להודות למנכ"ל הכנסת על התמיכה ועל שיתוף הפעולה. אני רוצה
להודות לך, אדוני יושב-ראש הוועדה.

היו"ר דוד ביטן:

אני רק עשיתי את העבודה כשהגיעה הבקשה.

יוסף גריף:

ולכל חברי הכנסת שאישרו את המשך השירות שלי. אני אמשיך לעשות את מה שעשיתי
עד היום בצורה המקצועית ביותר, בנאמנות למערכת. אני אוהב את הכנסת. אני
מודה לכולם.

יואל חסון:

הכנסת אוהבת אותך גם.

יוסף גריף:

תודה רבה. אני 35 שנה בכנסת.

היו"ר דוד ביטן:

דודי אמסלם אמר לי שאני אברך אותך בשמו גם.

יוסף גריף:

אני מעריך מאוד את דודו אמסלם ואת כל חברי הכנסת. זה בשבילי כבוד. גם
יהודים, גם ערבים, ללא הבדל דת, מין וגזע. אני ואחמד טיבי חברים טובים מאוד
מאוד מזה שנים רבות. אני עושה את התפקיד בצורה הכי ישרה והגונה שאני יודע
לעשות.

היו"ר דוד ביטן:

אחמד, אתה הוותיק פה בישיבה עכשיו?

יושב-ראש הכנסת יולי יואל אדלשטיין:

פרט ליושב-ראש הכנסת.

אחמד טיבי:

פרט ליושב-ראש הכנסת.

היו"ר דוד ביטן:

אז בבקשה.

אחמד טיבי:

גם כוותיק חברי הכנסת וגם כסגן יושב-ראש חדש שאוטוטו מצטרף לנשיאות – אני
מכיר את גריף שנים רבות. לא פלא שגם חברי מסעוד גנאים וגם אני פה נמצאים פה
היום כדי להצביע בעד המלצת יושב-ראש הכנסת כדי להציג הסכמה רחבה מכל הקשת
הפוליטית, מכל חברי הבית. אני חושב שאין הסכמה של כל חברי ועדת הכנסת, כל
120 חברי הכנסת, כפי שיש הסכמה לגביך. אני מברך אותך, ותמשיך להתנהג באופן
מקצועי והגון. תודה רבה.

רוברט אילטוב:

אתה הקונצנזוס היחיד בכנסת.

נאוה בוקר:

אני רוצה לציין לטובה – אני חייבת להגיד מילה. כשאני הייתי זקוקה לו פעם
אחת, כשחשתי מאוימת, הטיפול היה מהיר ויעיל. חשתי הכי טוב שיש. מילה טובה,
מגיע לו.

ישראל אייכלר:

אדוני היושב-ראש, אפשר להגיד משפט? אני מצטרף לברכות. שמחתי על הזכות לתמוך
במועמדותו של יוסי גריף לעוד חמש שנים. אני מניח, יוסי, שהקדוש ברוך הוא
יעזור לך ותצליח. הייתי פעם אצל מנכ"ל של קונצרן גדול, וראיתי שהשולחן שלו
ריק ואף אחד לא מתרוצץ סביבו. אמרתי לו: איך אתה מנהל את כל העסק הזה? אני
לא רואה אפילו נייר אחד על השולחן. אז הוא אמר: אם תיכנס למקום ותראה המון
המון בלגן, המון ניירות, המון אנשים, תדע שאין שליטה. כשיש שקט, אין
ניירות, אין שום דבר, העניין בשליטה. הקצין יוסי גריף תמיד רגוע. אתה לא
רואה סביבו גלים, אתה לא רואה רעשים. סימן שהעניין בשליטה. עכשיו אני רוצה
לומר למה זה חשוב שהקצין יהיה בשליטה, שיהיה רגוע, ושיעבוד בשקט כמו המנכ"ל
שלנו, רונן, כי המקום הכי מאוים במדינה הוא הכנסת. וכאשר חברי הכנסת לא
מרגישים את זה, סימן שיש רתיעה והרתעה בציבור שלא פוגעים בשליחי ציבור. וזה
לא בא בכל מדינה, וזה לא בא בכל מקום, בוודאי לא באזור שלנו. ולכן חשוב
מאוד התפקיד של יוסי והאחריות שלך. אני מאחל לך שכמו שבחמש השנים האחרונות
לא היו לך כל כך הרבה איומים – לפחות לפי מה שאנחנו יודעים - -

רועי פולקמן:

לא היו ביצועים.

ישראל אייכלר:

- - לא היו ביצועים – שגם בחמש השנים הבאות תוכל לעשות את מלאכתך בהשקט
ובבטחה ובסייעתא דשמיא, בעזרת ה'. כולנו נשמח. רק דבר אחד אני רוצה להגיד
לך, כל חבר כנסת היה רוצה שגם הקדנציה שלו תימשך חמש שנים בלי הפסקה.

איילת נחמיאס ורבין:

היושב-ראש, אם מותר חצי משפט. אני מוכרחה להגיד לכם שאני התרשמתי שאתה מנהל
למופת. אני באה מעולם הניהול. אני בודקת את האנשים – אני בודקת את מי שמנהל
אותם לפי ההתנהגות של מי שכפוף אליהם.

היו"ר דוד ביטן:

זה נכון מה שאת אומרת.

יושב-ראש הכנסת יולי יואל אדלשטיין:

תודה רבה אדוני היושב-ראש. ברשותך, אני אמשיך לסדר-היום. תודה רבה לכולם.

2. הרכב הוועדה המשותפת של ועדת החוקה, חוק ומשפט וועדת הכספים, לפי סעיף
14א לחוק ביטוח רכב מנועי, התשנ"ז-1997

היו"ר דוד ביטן:

לפני שאנחנו דנים בערעור – את סעיף 3, הרכב הוועדה המשותפת לעניין חוק
ביטוח רכב מנועי, אנחנו נוריד מסדר-היום. גם ראיתי את ההרכב, הוא לא מושלם.

איילת נחמיאס ורבין:

רגע, גם את 7 לדעתי.

היו"ר דוד ביטן:

7 – הכול בסדר. אז אנחנו נסיר עד שנרכיב את הוועדה. קיבלנו שמות מראשי
הוועדות, אבל לא ישבו על ההיבטים הסיעתיים.

יואל חסון:

אדוני היושב-ראש, אני נמצא פה גם מטעם סיעת המחנה הציוני וגם כסגן יושב-ראש
– לתת חשיבות לערעור. פשוט אני יושב כאן בגלל שאני מטעין את הנייד.

ישראל אייכלר:

אני לא כל כך מעודכן בסעיפים.

היו"ר דוד ביטן:

את סעיף 3 הורדתי.

3. הרכב הוועדה המשותפת של ועדת החוץ והביטחון וועדת הפנים והגנת הסביבה
לדיון בהארכת תוקף חוק האזרחות והכניסה לישראל (הוראת שעה), התשס"ג-2003.

היו"ר דוד ביטן:

סעיף 4 – הרכב הוועדה המשותפת של ועדת החוץ והביטחון וועדת הפנים והגנת
הסביבה לדיון בהארכת תוקף חוק האזרחות והכניסה לישראל (הוראת שעה),
התשס"ג-2003. פה כן הרכבתי ועדה של 14 חברים.

אחמד טיבי:

תקרא את השמות אדוני.

היו"ר דוד ביטן:

אני אקרא עכשיו. מכל ועדה, שהיא מחולקת סיעתית, אין בעיה. הקמת ועדה משותפת
– הוועדה תהיה בת 14 חברים, שבעה מכל ועדה. מטעם ועדת החוץ והביטחון – חברי
הכנסת צחי הנגבי, ענת ברקו, מרדכי יוגב, עפר שלח, נחמן שי, מנחם אליעזר
מוזס, אברהם דיכטר. מטעם ועדת הפנים – דוד אמסלם, יואב בן-צור, רוברט
אילטוב, תמר זנדברג, רחל עזריה. היא לא רוצה להיות, אבל אין נציג אחר שיכול
להיות. היא חברת הוועדה. אני לא יודע מה לעשות עם זה. בינתיים נאשר אותה,
ומקסימום נתחלף. זוהיר בהלול, עבדאללה אבו-מערוף.

יואל חסון:

בסדר גמור.

היו"ר דוד ביטן:

בסדר? מקובל? יושב-ראש הוועדה יהיה חבר הכנסת צחי הנגבי. מי בעד?

הצבעה

בעד הרכב הוועדה – פה אחד

נגד – אין

נמנעים – אין

הרכב הוועדה אושר.

היו"ר דוד ביטן:

סעיף 7 – הרכב הוועדה המיוחדת - - -

אחמד טיבי:

איפה פיזית יתקיימו הישיבות אדוני?

היו"ר דוד ביטן:

לא יודע. יש שתי ועדות, אחת מהן.

מסעוד גנאים:

- - - הדיון בהצעה לסדר-היום בנושא?

היו"ר דוד ביטן:

הכול יהיה, אנחנו נגמור.

4. הרכב הוועדה המיוחדת לדיון בהצעה לסדר-היום בנושא: "מקומות ציבוריים
שאינם מונגשים לבעלי מוגבלויות"

היו"ר דוד ביטן:

סעיף 7 – הרכב הוועדה המיוחדת לדיון בהצעה לסדר-היום בנושא: "מקומות
ציבוריים שאינם מונגשים לבעלי מוגבלויות", הצעת חברת הכנסת סתיו שפיר,
נורית קורן. רצינו להקים ועדה מיוחדת בישיבה הקודמת, אלא שהתברר שבוועדת
העבודה והרווחה הוקמה ועדה מצומצמת, אז אנחנו לא נפגע בה. אנחנו נעביר את
זה לוועדת הרווחה. בסדר? מקובל על כולם? מי בעד?

הצבעה

בעד העברת ההצעה לסדר-היום לוועדת העבודה והרווחה – פה אחד

נגד – אין

נמנעים – אין

ההעברה אושרה.

היו"ר דוד ביטן:

כולם בעד.

5. הגדלת מספר החברים בוועדת העבודה, הרווחה והבריאות

היו"ר דוד ביטן:

עכשיו אנחנו נתחיל בהרכב סדר-היום.

יואל חסון:

מה עם סעיף 8?

היו"ר דוד ביטן:

בוא נגמור. הגדלת מספר החברים בוועדת העבודה, הרווחה והבריאות. קיבלנו בקשה
מיושב-ראש הוועדה להגדיל את זה ל-17. הוא טוען שאנשים לא מגיעים.

אחמד טיבי:

מ-15 ל-17?

היו"ר דוד ביטן:

מ-15 ל-17.

רוברט אילטוב:

כשאנחנו ביקשנו להיות בתוך הוועדה אמרו לנו לא. אבל אלה שביקשו וקיבלו לא
מגיעים. אנחנו לא מבינים.

היו"ר דוד ביטן:

זה הולך לפי סיעות.

אחמד טיבי:

אתה תירגע, אתה תיבחר כנראה למשהו אחר. או שיש קנוניה לבחור אותך למשהו
אחר.

רוברט אילטוב:

אחמד טיבי, בניגוד לאחרים, אני לא תמיד דואג לעצמי.

אחמד טיבי:

אז תגיד תודה לבוחרים.

ארבל אסטרחן:

יש הוראה בחוק - - -

היו"ר דוד ביטן:

אז הוויכוח לא קיים כי אי-אפשר 17.

ארבל אסטרחן:

לא, אי-אפשר. יש הוראה בחוק הכנסת לגבי מספר החברים בוועדה.

רוברט אילטוב:

אני מציע להוציא את אלה שלא מגיעים.

קריאה:

- - -

ארבל אסטרחן:

כי החוק מחריג את ועדת הכנסת.

יואל חסון:

אנחנו לא שומעים. לא מבינים כלום ממה שקורה פה.

היו"ר דוד ביטן:

אי-אפשר 17, רק 15.

ארבל אסטרחן:

סעיף 3 לחוק הכנסת אומר שמספר החברים בוועדה קבועה לא יעלה על 15. יש שני
חריגים: חוץ וביטחון, חוקה וכספים – לא יעלה על 17, ובוועדת הכנסת אין
הגבלה.

היו"ר דוד ביטן:

אז אי-אפשר. אין מה לעשות. עברנו את זה. אני אודיע לו.

ישראל אייכלר:

ועדת הכנסת לא יכולה לשנות את הסעיף?

אחמד טיבי:

יכולה. יכולה.

ארבל אסטרחן:

בתיקון חוק, זה חוק.

היו"ר דוד ביטן:

אבל זו בעיה.

אחמד טיבי:

התחלת תהליך חדש.

היו"ר דוד ביטן:

לא צריך דבר כזה לשנות.

6. ערעור על החלטת נשיאות הכנסת שלא לאשר דחיפות הצעה לסדר היום

היו"ר דוד ביטן:

הגענו לערעור על החלטת נשיאות הכנסת שלא לאשר דחיפות הצעות לסדר. איזה
בקשות יש לנו פה? הראשונה של חברת הכנסת חנין זועבי בנושא החלטת שופטי בית
הדין הבינלאומי בהאג לגבי משט המרמרה. אני רוצה להגיד שהוגש גם על-ידי נחמן
שי וגם על-ידי, ולא אושרנו גם אנחנו. לא הייתה פה איזושהי יד מכוונת או
משהו כזה. אני מגיב על זה.

קריאה:

- - -

היו"ר דוד ביטן:

לא משנה, אנחנו נדחה אותה בכל מקרה.

רועי פולקמן:

אדוני היושב-ראש, הערה על הנושא הקודם. מסתבר שהבקשות - - -

היו"ר דוד ביטן:

היא גם לא פה, אבל אני מסביר - - -

קריאה:

- - -

היו"ר דוד ביטן:

לא צריך, היא לא פה.

יואל חסון:

מי הגיש את הערעור?

היו"ר דוד ביטן:

חנין זועבי.

יואל חסון:

והיא לא נמצאת פה, אז למה לדון?

היו"ר דוד ביטן:

אני רק אומר – שתדעו – שלא הייתה פה יד מכוונת מכיוון שגם אני וגם נחמן שי
הגשנו, וגם אנחנו לא אושרנו.

יואל חסון:

ברור שלא הייתה. אני יכול להגיד לך אדוני ש – א', מקובל לדון בערעור - - -

היו"ר דוד ביטן:

לא, אני רק מסביר. לא צריך, אני הסברתי.

7. הגדלת מספר החברים בוועדת העבודה, הרווחה והבריאות

רועי פולקמן:

אדוני היושב-ראש, אפשר התייחסות לסעיף הקודם, על ועדת העבודה והרווחה?
הבקשה הייתה הגדלה ל-15 ולא ל-17.

היו"ר דוד ביטן:

ל-17. זה מה שהוא אמר לי, 17.

ישראל אייכלר:

כמה יש היום?

רועי פולקמן:

יש שם 13, והבקשה הייתה הגדלה - - -

היו"ר דוד ביטן:

הוא מדבר אתי בכל יום כשאני לידו, הוא אמר לי מ-15 ל-17.

רועי פולקמן:

אז הייתה אי-הבנה. יש היום 13, והבקשה להגדיל - - -

היו"ר דוד ביטן:

אז אם 13, אין בעיה.

רועי פולקמן:

כן, והבקשה להגדיל ל-15.

איילת נחמיאס ורבין:

זה נשמע יותר הגיוני.

רועי פולקמן:

ואז אין בעיה.

היו"ר דוד ביטן:

אתם בטוחים?

אתי בן יוסף:

היום יש 11 חברים.

היו"ר דוד ביטן:

כמה? אז מה הבעיה? למה הוא אומר לי 17? הוא בלבל אותי. אין בעיה, נגדיל
ל-15. שניים מהאופוזיציה, שניים מהקואליציה.

רוברט אילטוב:

אנחנו מבקשים שירכיבו גם אותנו שם.

יואל חסון:

שנייה. היה סיכום עם יושב-ראש הקואליציה – אחד-אחד. אחד אופוזיציה אחד
קואליציה.

היו"ר דוד ביטן:

חשבתי שזה שניים, אבל עכשיו אפשר ארבעה.

יואל חסון:

אם תגדיל ל-15, אין בעיה.

אחמד טיבי:

אבל עכשיו הוא רוצה 15, ואנחנו תומכים בדרישה הזאת, שהיא דרישה חשובה.

היו"ר דוד ביטן:

אני חשבתי שרק שניים. הוא ביקש.

יואל חסון:

אז שניים אופוזיציה שניים קואליציה.

היו"ר דוד ביטן:

אפשר עכשיו לסיים את זה?

קריאה:

כן, בטח.

רועי פולקמן:

לא, שמות אנחנו צריכים לבדוק.

אחמד טיבי:

לא, אבל את העיקרון. העיקרון.

יואל חסון:

העיקרון כן.

אחמד טיבי:

עיקרון, עיקרון, רועי. עיקרון, קודם עיקרון, אחר-כך - - -

איילת נחמיאס ורבין:

אדוני היושב-ראש, עשרה.

היו"ר דוד ביטן:

אומרים לי 11.

יואל חסון:

שנייה רגע, חבר הכנסת ביטן, אדוני היושב-ראש, אנחנו סיכמנו בינתיים על
שניים והייתה לנו גם הסכמה על השמות. אם אתה מגדיל את זה עכשיו שוב, אין לי
שמות לתת לך, ולכן אני לא רוצה להגדיל את זה.

אחמד טיבי:

אבל מותר להם להגדיל עקרונית ואחר-כך למסור שמות.

היו"ר דוד ביטן:

אני סיכמתי אתה אחד-אחד, אבל אם אפשר להגדיל לארבע, נגדיל לארבע, מה הבעיה?

קריאה:

הרכב סיעתי.

היו"ר דוד ביטן:

עכשיו נעשה הרכב סיעתי. עכשיו.

ישראל אייכלר:

אדוני היושב-ראש, ההרכב הסיעתי והחלוקה המפלגתית – אני רוצה לבדוק את זה
כדי שזה יהיה מאוזן לפי המערכת.

רועי פולקמן:

לא נסכם את זה עכשיו.

ישראל אייכלר:

אפשר לקבוע בעיקרון שאתה מגדיל, אבל ההרכב - - -

היו"ר דוד ביטן:

עושים עניין מכלום.

אחמד טיבי:

אבל את החלוקה הסיעתית אפשר אחר-כך.

היו"ר דוד ביטן:

חבר'ה, אי-אפשר להכניס ארבעה לתוך חלוקה סיעתית כי יש יותר מארבע סיעות.

איילת נחמיאס ורבין:

מרב לא נמצאת כאן, אני לא רוצה - - -

היו"ר דוד ביטן:

בהגדלה כולם יקבלו. אם נראה שמישהו - - -

אחמד טיבי:

יש למשל, אדוני, סיעה אחת גדולה באופוזיציה, השנייה בגודלה באופוזיציה. יש
למשל שתי סיעות באופוזיציה. טבעי שהסיעות הגדולות - - -

יואל חסון:

זה מדהים המאבקים האלה על המקומות האלה, והוועדה הזו בכלל ריקה. אבל כולם
נאבקים להכניס שמות.

אחמד טיבי:

הנציג שלנו נמצא כל הזמן.

היו"ר דוד ביטן:

אחמד, יש לכם חבר?

אחמד טיבי:

יש לנו שם חבר.

יואל חסון:

סליחה, אדוני היושב-ראש, מי קבע שדווקא הם או דווקא אנחנו או דווקא הם
יקבלו את המקום של האופוזיציה? זה עניין של דיון פנימי באופוזיציה.

היו"ר דוד ביטן:

בסדר. שניים ושניים.

אחמד טיבי:

יש לנו רק נציג אחד שם.

ארבל אסטרחן:

יש היום שלושה לליכוד - - -

היו"ר דוד ביטן:

בסוף אני לא אגדיל, אני אומר לך את האמת.

רוברט אילטוב:

גם לנו אין נציג.

אחמד טיבי:

למה כמה יש למחנה הציוני?

ארבל אסטרחן:

רגע, אולי נגיד מה יש.

רוברט אילטוב:

שניים. בבקשה, יש לכם שניים בתוך - - -

סופה לנדבר:

כמה יש לישראל ביתנו? אין לנו בכלל. מה קרה כאן?

ארבל אסטרחן:

לליכוד יש שלושה, למחנה הציוני שניים, לרשימה המשותפת אחד, יש גם אחד ליש
עתיד, כולנו, ש"ס, יהדות התורה.

אחמד טיבי:

לא יעלה על הדעת.

יואל חסון:

לא נדון בהרכב עכשיו.

היו"ר דוד ביטן:

אני רואה שאי-אפשר לסיים. בואו נגמור את הקואליציה. קואליציה תרשמי – הבית
היהודי וכולנו. נוסיף לכם. את מי אתם רוצים? יש לכם שמות?

סופה לנדבר:

ישראל ביתנו.

היו"ר דוד ביטן:

לא, זה הקואליציה.

ינון מגל:

אני זורק את עצמי לפני המחנה בינתיים.

רועי פולקמן:

אנחנו עוד נחזיר שם, אנחנו בודקים את זה.

היו"ר דוד ביטן:

אופוזיציה, תגיעו להסכמה ותביאו לי.

ארבל אסטרחן:

אז אי-אפשר עדיין להעלות את זה למליאה.

היו"ר דוד ביטן:

אני לא אעלה את זה למליאה. כשזה יהיה מבושל, אני אעלה.

רוברט אילטוב:

אדוני היושב-ראש, אני רוצה להתייחס. כבוד היושב-ראש, בחלוקה הקודמת ישראל
ביתנו נשארה בלי ועדת הרווחה ובלי ועדות חשובות נוספות. קיבלנו ועדות
זוטרות. אנחנו מבקשים בהתחשבות הזאת ובהגדלה הזאת להכניס נציג של ישראל
ביתנו.

היו"ר דוד ביטן:

אני חושב שאתם צודקים, אבל - - -

יואל חסון:

אבל זה עניין שלנו.

רוברט אילטוב:

אנחנו מבינים - - -

היו"ר דוד ביטן:

לא, זה לא מדויק.

רוברט אילטוב:

זה לא עניין שלך, סליחה.

היו"ר דוד ביטן:

זה לא מדויק, מה זה עניין שלכם?

יואל חסון:

זה עניין של האופוזיציה.

היו"ר דוד ביטן:

זה לא מדויק.

סופה לנדבר:

זה לא עניין של פוליטיקה, זה עניין של כנסת ישראל.

היו"ר דוד ביטן:

זה הולך לפי סיעות.

רוברט אילטוב:

אתה לא מחשיב אותי כאופוזיציה אפילו שאני - - - ואתה כל הזמן פוגע בי, ואני
לא יכולולהגיב כי אני לא מקבל פה התייחסות הוגנת.

יואל חסון:

חבר הכנסת אילטוב, אני לא פוגע בך.

רוברט אילטוב:

לא, סליחה, עד היום לא הייתה התייחסות הוגנת כלפי ישראל ביתנו באופוזיציה,
לכן אני מעלה את זה פה.

יואל חסון:

כי אני לא בטוח שאתם באופוזיציה בכלל. אני מבולבל. אני מבולבל, חבר הכנסת
אילטוב. אני מבולבל. אני לא יודע.

רוברט אילטוב:

אני לא בטוח שאתם באופוזיציה. אתם יושבים - - - להיכנס לקואליציה - - -

יואל חסון:

אני לא יודע אם להאמין לידך הימנית או לידך השמאלית – אמר פעם מישהו גדול
ממני.

היו"ר דוד ביטן:

זה לא שייך, אין להם בכלל נציג. בכלל אין להם. אני בינתיים לא מכניס את
השניים האלה, תגמרו את הדיון.

רוברט אילטוב:

אז אני מבקש, אם הדבר הזה לא יתחשב בוועדה הזאת, אנחנו מבקשים לא להרחיב את
הוועדה.

יואל חסון:

אתה יכול לבקש.

קריאה:

אתה יכול לבקש.

רוברט אילטוב:

אני מבקש.

היו"ר דוד ביטן:

לא עשינו הצבעה, נעשה קודם כל הצבעה.

יואל חסון:

חבר הכנסת אילטוב, עד כמה שאתה יודע, אתה בקשר עם יושבת-ראש סיעת המחנה
הציוני.

רוברט אילטוב:

בכל פעם היא מפרה אתנו את ההסכמים, ואני לא מוכן.

היו"ר דוד ביטן:

לא, למה? הוספנו לכם בוועדת הפנים אחד.

רוברט אילטוב:

זה לא ששמתם בוועדת הפנים ולא לקחת משהו אחר.

אחמד טיבי:

אתמול, להזכיר לך, הצלתם את הממשלה בהצבעת אי-אמון.

רוברט אילטוב:

גם אתם.

אחמד טיבי:

אז תחליטו.

רוברט אילטוב:

גם אתם הצלתם את הממשלה בהצעות אי-אמון.

סופה לנדבר:

אתם לא תגידו לנו מה אנחנו צריכים לעשות במדינת ישראל.

קריאה:

- - -

יואל חסון:

תחליטו אם אתם באופוזיציה או בקואליציה.

רוברט אילטוב:

- - - אל תטיף לנו מוסר.

יואל חסון:

חבר הכנסת אילטוב, תחליט. תחליט איפה אתה.

רוברט אילטוב:

אל תטיפו לנו מוסר.

יואל חסון:

אתה לא יכול ליהנות גם מהקואליציה וגם מהאופוזיציה.

סופה לנדבר:

רוברט, תסתכל איזה - - - לישראל ביתנו.

קריאות:

- - -

היו"ר דוד ביטן:

רבותי, על מה אתם מתווכחים? אני לא דן בזה עכשיו, בשניים האלה. קודם כל, מי
בעד להרחיב מ-11 ל-15?

הצבעה

בעד הוספת חברים לוועדת העבודה והרווחה– 7

נגד – 1

נמנעים – אין

הבקשה אושרה.

היו"ר דוד ביטן:

יופי.

רוברט אילטוב:

אני מתנגד.

היו"ר דוד ביטן:

אתה מתנגד, אוקיי.

יואל חסון:

כי אתה באופוזיציה.

היו"ר דוד ביטן:

מה זה שייך?

ארבל אסטרחן:

בסדר, זה עדיין לא עולה למליאה.

היו"ר דוד ביטן:

זה עדיין לא עולה למליאה. כשזה יהיה מבושל, נעלה את זה למליאה, בסדר? העיקר
שיבואו לישיבות, אף אחד לא בא לישיבות.

רוברט אילטוב:

הם קיבלו מקומות ולא מגיעים לישיבות.

8. ערעור על החלטת נשיאות הכנסת שלא לאשר דחיפות הצעה לסדר היום

היו"ר דוד ביטן:

רבותי, הוגש לנו עוד ערעור, של חברת הכנסת סופה לנדבר בנושא: "רופאים עם 25
שנות ותק יקבלו 1,600 ש"ח פנסיה מבית חולים בנהריה". לא אישרו לך את זה?

סופה לנדבר:

לא אישרו. אדוני היושב-ראש, רבותי חברי הוועדה, אני צריכה להגיד שמחיר
הקומבינה – שם כזה שיש לבית החולים בנהריה ולמערכת הבריאות. רופאים עם 25
שנות עבודה במדינת ישראל, במערכת הבריאות, יוצאים לפנסיה בלי פנסיה. אני
חושבת שאתם צריכים לדעת. מישהו מכם מסוגל עם 1,600 ש"ח לחודש לקיים את
החיים במדינת ישראל? אלו אנשים עם השכלה גבוהה. רופאים שהגיעו למדינת
ישראל, עבדו ימים ולילות. מדינת ישראל וכנסת ישראל צריכים כולם לדעת
שהטרגדיה מול עינינו, שעולים שעבדו כאן והצילו את מדינת ישראל ואת הכלכלה
של מדינת ישראל - - -

רועי פולקמן:

על איזה סעיף מדברים?

היו"ר דוד ביטן:

יש הצעה לסדר.

קריאה:

ערעור. ערעור.

איילת נחמיאס ורבין:

ערעור, ההצעה לסדר של סופה.

היו"ר דוד ביטן:

הצעה לסדר. היא מסבירה אותה. סופה, את צריכה להסביר למה זה דחוף. גם את זה
את צריכה להסביר.

סופה לנדבר:

זה דחוף מפני שהכנסת יוצאת לפגרה.

יואל חסון:

הוועדות לא יוצאות לפגרה.

סופה לנדבר:

רבותי, זו טרגדיה של אנשים. רופאה שמתקשרת אלי, בגיל 79 היא חייבת לעשות
עשר תורנויות בלילה. עשר תורנויות בבית חולים. ולוקחים אותה בגלל שהיא
מומחית. רופאת נשים במחלקה לסיכון גבוה. והשנייה גם, אותו דבר. ושלישי גם,
אותו דבר. הם הצילו את מערך הבריאות במדינת ישראל. אני חושבת שמדינת ישראל,
אדוני היושב-ראש, צריכה לדאוג שכל העלייה יוצאת לפנסיה בלי פנסיה.

היו"ר דוד ביטן:

הבנו את הבקשה. חברת הכנסת לנדבר, שתי שאלות – א', למה זה דחוף? אמרת שבגלל
שיש עוד מעט פגרה. למה זה לא יכול לבוא על החשבון הסיעתי שלכם?

סופה לנדבר:

אין לנו כבר. אני אגיד לך, אני הגשתי הצעה שהתקבלה בנשיאות על ניצולי שואה.
גם אתם צריכים לדעת כחברים בוועדת הכנסת. אני הגשתי הצעה על ניצולי שואה
שמדינת ישראל ומשרד האוצר גנב להם 1,000 שקל בחודש. אני הגשתי את זה בגלל
שניצולי שואה הם על הפרק של חיינו. אנחנו כולנו מדברים – הם הצילו את מדינת
ישראל, הם הקימו את מדינת ישראל, הם היו בגטו, הם היו במחנות מוות. והאנשים
האלה עברו מהביטוח הלאומי למשרד האוצר, לרשות, אני לא יודעת למה. פתאום
רנטה מגרמניה נחשבת כהכנסה. אני הגשתי את זה בגלל ש-1,000 ש"ח בחודש, לקחת
את זה לניצולי שואה - - -

היו"ר דוד ביטן:

טוב, הבנו את הבקשה.

סופה לנדבר:

ואין לנו יותר.

היו"ר דוד ביטן:

מי בנשיאות משיב על זה? אתה?

יואל חסון:

קודם כל, כמובן שאין לאף אחד משהו נגד הנושא החשוב הזה שחברת הכנסת לנדבר
מעלה. היו פה נושאים אחרים הנשיאות חשבה שהם דחופים יותר. אפשר לראות גם מה
היו הנושאים.

היו"ר דוד ביטן:

תנו לנו את הנושאים.

סופה לנדבר:

אבל זה לא משנה.

יואל חסון:

לא, זה משנה. יש כלים נוספים ודרכים נוספות שלא דרך מסגרת הנשיאות שאפשר
להעלות את זה, והיה אפשר להעלות את זה. אני חושב שבנושא הזה מספיק לדבר עם
יושב-ראש ועדת העבודה והרווחה ולבקש ממנו ליזום דיון בלי נוהל מסודר, אלא
פשוט לבקש ליזום דיון.

סופה לנדבר:

רבותי, זאת דמוקרטיה. זה יחס מזלזל. אפשר להסביר כל דבר. אני כחברה
באופוזיציה לא יכולה - - -

היו"ר דוד ביטן:

חברת הכנסת לנדבר - - -

סופה לנדבר:

לא, אדוני היושב-ראש - - -

היו"ר דוד ביטן:

אבל את לא יכולה, זה לא דו-שיח ביניכם, עם כל הכבוד. אני ראיתי את הנושאים.
חוץ מאחד, אין שום דבר דחוף, דרך אגב.

יואל חסון:

אדוני היושב-ראש, הנשיאות חשבה אחרת.

היו"ר דוד ביטן:

חוץ מסגירת תיק חקירת מותו של גל בק, אין שום דבר דחוף שלא יכול להיות על
חשבון הסיעות.

יואל חסון:

אני לא מסכים אתך. אני אתן לך דוגמה, אדוני היושב-ראש, נושא ביטול פרויקט
הבגרות - - -

היו"ר דוד ביטן:

מתי הוא בוטל?

יואל חסון:

זה דבר שנמצא עכשיו על השולחן.

היו"ר דוד ביטן:

מתי הוא בוטל?

יואל חסון:

עכשיו הנושא על השולחן - -

היו"ר דוד ביטן:

בסדר, אז אולי זה גם.

יואל חסון:

- - ועכשיו נטפל בזה כדי למנוע את זה. והנושא של מכירת הדירות, שזה גם נושא
שהוא קריטי מאוד. הנושא של מערכת ההתראה מפני פצמ"רים.

היו"ר דוד ביטן:

עזוב קריטי, זה לא דחוף, זה יכול לבוא על חשבון הסיעות.

יואל חסון:

לא, זה דחוף. אני אומר לך שזה דחוף.

היו"ר דוד ביטן:

השיטה הזאת שכל הדברים לא באים על חשבון הסיעות - - -

יואל חסון:

גם בנושא הוועדות – הדיון בוועדת העבודה והרווחה בנושא של ה-OECD היה
נושא - - -

היו"ר דוד ביטן:

אנחנו לא יכולים לאשר את זה.

סופה לנדבר:

למה?

היו"ר דוד ביטן:

כי כבר יש חמישה שאני רואה שהם פלוס-מינוס לא פחות דחופים.

סופה לנדבר:

שלוש דקות אין במדינת ישראל לעולים שתרמו 25 שנה לחיים של מדינת ישראל?
תשמעו, איפה הייתה יכולה להיות פירמידה כלכלית - - -

היו"ר דוד ביטן:

אבל יש כבר חמישה שאושרו, ואין שום דבר דחוף מאוד בהצעה שלך.

איילת נחמיאס ורבין:

אני מוכרחה לומר, אדוני יושב-הראש, אתה הרי בן-אדם שיש לו פתרונות
יצירתיים. כמובן שמרותו של יואל בעניין הזה מקובלת עלי כנשיאות הכנסת. אבל
אני כן חושבת שהעניין הזה דחוף.

היו"ר דוד ביטן:

הבעיה היא בעיה אישית, אין לי בעיה. מה הדחיפות של זה? בואי תסבירי לי.

איילת נחמיאס ורבין:

קודם כל, אני כן רואה בעניין הזה - - -

יואל חסון:

כל דבר דחוף. כל דבר דחוף. את יודעת כמה דברים דחופים יש על השולחן פה?

איילת נחמיאס ורבין:

יואל, לצערי, אתה צודק, הרבה פעמים זה ככה. תמיד אנחנו מגיעים ליותר מחמישה
נושאים. אני אומרת, בוא נמצא פתרון לסייע לסופה.

היו"ר דוד ביטן:

בואו נשמע את הבקשה הנוספת.

ינון מגל:

אדוני היושב-ראש, אני גם חושב – כשאני שומע את הזעקה הזאת - - -

היו"ר דוד ביטן:

הזעקה היא אישית מאוד.

איילת נחמיאס ורבין:

זה לא אישי. זה לא אישי. זה עניין עקרוני.

ינון מגל:

אבל זה דחוף. מה זה דחוף? זה דחוף עכשיו. הרופאה הזאת מקבלת עכשיו - - -

יואל חסון:

חבר הכנסת מגל, אתם עושים פה דבר גדול סתם. הרי יושב-ראש הוועדה, חבר הכנסת
אלאלוף, יישב עם חברת הכנסת לנדבר, ואין לי ספק שהוא יסכים – אתם יודעים
מה? יכולה לצאת קריאה מהשולחן הזה שהוא יסכים להעלות את זה לדיון, גם אם זה
בפגרה, כמה שיותר מהר. הוועדות עובדות. הוועדות לא סגורות.

אחמד טיבי:

ההצעה של יואל - - -

היו"ר דוד ביטן:

- - - של דיון מהיר?

אחמד טיבי:

לא, לא, אתם לא יכולים. דוד, אתה לא יכול. ועדת הכנסת לא יכולה להעביר
לדיון מהיר. אבל אפשר שיושב-ראש ועדת העבודה והרווחה יישב עם סופה ויקבע
דיון בהקדם האפשרי.

ארבל אסטרחן:

זה אפשרי.

אחמד טיבי:

אני חושב שזו פשרה. דיון יזום. אפשר. דיון יזום.

יואל חסון:

בהמלצת ועדת הכנסת.

היו"ר דוד ביטן:

מקובל. בואו נקבל החלטה כזו.

ארבל אסטרחן:

גם בפגרה.

אחמד טיבי:

גם בפגרה. זה יותר טוב מהצעה דחופה, תאמינו לי.

היו"ר דוד ביטן:

הנושא הזה הוא נושא חשוב. אנחנו מבקשים מיושב-ראש ועדת העבודה והרווחה לכנס
ישיבה בעניין הזה.

מזכירת הכנסת ירדנה מלר-הורוביץ:

אתה לא יכול לבקש.

אחמד טיבי:

ממליצים. ממליצים.

היו"ר דוד ביטן:

אני יכול לבקש כל דבר, דרך אגב. למה אני לא יכול לבקש?

ארבל אסטרחן:

לא, אנחנו - - -

איילת נחמיאס ורבין:

תקבל את הנוסח של ארבל.

מזכירת הכנסת ירדנה מלר-הורוביץ:

אין הליך כזה בתקנון. אתה יכול - - -

היו"ר דוד ביטן:

אז מה אם אין? אז מה אם אין? אני יכול לקבל איזה החלטות שאני רוצה.

אחמד טיבי:

אני אגיד לך – אתה ממליץ. תרים אליו טלפון אחרי הישיבה. זהו.

ארבל אסטרחן:

- - -

היו"ר דוד ביטן:

לא לשקול, אנחנו מבקשים ממנו. מבקשים, הוא לא חייב, מה הבעיה?

ארבל אסטרחן:

- - - מציעים לו, אי-אפשר לבקש - - -

היו"ר דוד ביטן:

טוב, תנסחי איך שאת רוצה. אתם יותר מדי עם התקנון הזה, הולכים אתו
כאילו - - -

מזכירת הכנסת ירדנה מלר-הורוביץ:

זה המזל, התקנון שומר עלינו.

היו"ר דוד ביטן:

מה יש פה? בסך הכול דיון בוועדה.

יואל חסון:

אני חושב שהדיון יקרה בקרוב, ואני שמח שזה הסיכום.

היו"ר דוד ביטן:

זה מקובל על כולם?

סופה לנדבר:

לא, לא. אני רוצה להוסיף.

רוברט אילטוב:

לא, אני לא מסכים, אדוני היושב-ראש. אני לא מסכים. אני רוצה להגיב.

היו"ר דוד ביטן:

אתה לא מסכים לזה?

סופה לנדבר:

אני חושבת שיכול להיות שאתם לא הבנתם למה זה לא דחוף. כנסת ישראל קיבלה
החלטה בשנת 2008 שפנסיה תקציבית הופכת לפנסיה צוברת. עולים חדשים במדינת
ישראל לא הספיקו לצבור את - - -

ינון מגל:

סופה, זה לא הדיון פה עכשיו. זה לא הדיון. הדיון הוא אם זה דחוף או לא,
והמלצנו להעביר את זה לדיון בוועדה. גם אם תדברי על זה במליאה, זה יעבור
לוועדה.

סופה לנדבר:

תסמוך עלי.

ינון מגל:

בסדר, אבל אין עכשיו - - -

יואל חסון:

היא רוצה את השואו.

סופה לנדבר:

תסמוך עלי, קדנציה שביעית, אני יודעת מה אני רוצה להגיד.

היו"ר דוד ביטן:

גם אם זה יעבור לוועדה - - -

יואל חסון:

חבר הכנסת מגל - - -

רוברט אילטוב:

אתה לא רוצה את השואו?

היו"ר דוד ביטן:

אתה רוצה להגיד משהו?

יואל חסון:

לא, זה בסדר, אני לא אומר את זה בציניות.

רוברט אילטוב:

אתה באמת לא רוצה את השואו.

יואל חסון:

לא התכוונתי בציניות, זה ראוי שהיא תייצג את זה. חבר הכנסת אילטוב - - -

היו"ר דוד ביטן:

יואל, יואל, מספיק.

רוברט אילטוב:

אתה רוצה אינטימיות מיוחדת.

יואל חסון:

לא, אם הבנת אותי לא טוב, אני מתנצל. היא רוצה להציג - - -

רוברט אילטוב:

- - - הבנתי.

סופה לנדבר:

אני רוצה להגיד שמפלגת העבודה נגד העולים. תודה רבה לכם. ותזכור את זה,
שאתם נגד עלייה. אל תבקשו מהעולים שיתמכו במפלגה הזאת. זו פשוט בושה לכנסת
ישראל שאתם לא מבינים את הנושא. רופא שעבד 25 שנה במדינת ישראל – אתם
מסוגלים שבוע לסיים עם 1,600 ש"ח? למה זה דחוף? זה דחוף ביותר. זה דחוף
ביותר רבותי.

יואל חסון:

אבל הסכמנו. הסכמנו.

רוברט אילטוב:

כבוד יושב-הראש, אתה ראית עכשיו את ההתייחסות.

היו"ר דוד ביטן:

הרעיון היה טוב לעשות את זה בוועדה. זו אותה תוצאה.

אחמד טיבי:

זה יותר יעיל.

היו"ר דוד ביטן:

זו אותה תוצאה. באמת זה רעיון טוב.

סופה לנדבר:

איזו תוצאה?

רוברט אילטוב:

כבוד יושב-הראש, אנחנו מעריכים שהדיון הזה לא יהיה בוועדה בעתיד הקרוב.

קריאה:

למה?

רוברט אילטוב:

כי ככה. כי אנחנו רואים את ההתייחסות לסיעת ישראל ביתנו בכל מקום, בכל - -
-

היו"ר דוד ביטן:

למה? אני אדבר עם היושב-ראש. אני אסגור אתו, מה הבעיה?

קריאות:

- - -

רוברט אילטוב:

מותר לי לדבר גם? מותר לדבר? אפשר לדבר? אפשר לדבר? אני בזכות דיבור. לפחות
לדבר תיתנו לי? כבוד היושב-ראש, אתה ראית את ההתייחסות לגבי סיעת ישראל
ביתנו מתחילת הקדנציה. כך לדעתי זה גם יימשך. ואתה ראית את ההפניה לתקנון.
עם הרצון הטוב שלך, ויכול להיות הרצון הטוב של חברי הכנסת האחרים, אני לא
בטוח שהדיון הזה יעלה.

היו"ר דוד ביטן:

אני חושב שכן, בסדר?

רוברט אילטוב:

לכן אני מבקש להעלות את זה להצבעה פה. אנחנו לא רוצים שום טובה של אף אחד.
יש פה עולים חדשים שנפגעים. אם אתם חושבים שזה לא דחוף, זכותכם לחשוב כך.
אני מבקש להעלות את זה להצבעה.

היו"ר דוד ביטן:

אני אעלה את זה להצבעה, את ההצעה שלה. מי בעד ההצעה של היושב-ראש - - -

ישראל אייכלר:

לפני ההצבעה, אדוני היושב-ראש, אפשר להמליץ?

היו"ר דוד ביטן:

זו המלצה שונה ממה שדיברנו?

רוברט אילטוב:

אנחנו נראה למי זה דחוף, למי זה לא דחוף. כל אחד וההתנהגות שלו.

ישראל אייכלר:

אז לא?

היו"ר דוד ביטן:

אם אתה רוצה המלצה שונה ממה שהציע מגל, אז בבקשה.

ישראל אייכלר:

כן? אפשר? ממש כהמלצה. אני מכיר את חברת הכנסת סופה לנדבר מהוועדה לפניות
הציבור. יש כמה, אבל היא הראשונה שהעניינים החברתיים והסוציאליים נוגעים
ללבה. בכל ישיבה היא משתתפת. לכן אני מאמין שהיא רוצה – אני לא מאמין שזה
בשביל להתריס נגד הממשלה, היא באמת רוצה לזעוק - - -

היו"ר דוד ביטן:

אמרנו, הנושא הזה כואב לה.

ישראל אייכלר:

אז מה יקרה אם ייתנו לה שלוש דקות במליאה?

היו"ר דוד ביטן:

כי יש כללים. אם היה נושא שאין לו פתרון אחר, יכול להיות שהיינו מסכימים.
אבל יש פתרון.

סופה לנדבר:

אין פתרון, רבותי. - - - מיליון איש.

היו"ר דוד ביטן:

אני אבקש מיושב-ראש הוועדה להכניס את זה לסדר-היום - -

איילת נחמיאס ורבין:

אני מציעה להעלות את זה להצבעה.

היו"ר דוד ביטן:

- - ואני מאמין שלא תהיה בעיה. הוא יסכים. אין שום סיבה שלא.

מסעוד גנאים:

הוא מבטיח שזה יעלה, מה הבעיה?

רוברט אילטוב:

הוא לא יעלה.

היו"ר דוד ביטן:

ואם כן יעלה, אז מה יהיה?

רוברט אילטוב:

זה לא תלוי בו, זה תלוי ביושב-ראש - - -

קריאות:

- - -

היו"ר דוד ביטן:

אז אני אומר לך שלא תהיה בעיה.

רוברט אילטוב:

- - - זה לא תלוי בו.

רועי פולקמן:

רוברט, הוא הבטיח לסופה - - - שאם זה לא עולה, זה חוזר לכאן - - -

אחמד טיבי:

רועי, יש הצעת פשרה משודרגת. היושב-ראש יפנה ליושב-ראש ועדת העבודה. אם
יקבע ישיבה, מה טוב. אם לא - -

היו"ר דוד ביטן:

אני אחזיר את זה לפה.

אחמד טיבי:

- - היא תחזור לפה והיא תגיש את זה לנשיאות בשבוע הבא עם המלצה לקבל.

היו"ר דוד ביטן:

מצוין.

ישראל אייכלר:

בשבוע הבא אין הצעות.

יואל חסון:

אין שבוע הבא. דבר כזה שבוע הבא.

היו"ר דוד ביטן:

אין הצעות.

איילת נחמיאס ורבין:

אין הצעות לסדר.

רוברט אילטוב:

בשבוע האחרון של המושב זה לא יקרה.

קריאה:

- - -

יואל חסון:

אין לה מכסה.

סופה לנדבר:

אין לנו מכסה.

היו"ר דוד ביטן:

לא, יש לה מכסה - - -

יואל חסון:

אם יש לה מכסה, שתעביר במכסה.

היו"ר דוד ביטן:

אם יש מכסה, אין לכם בעיה.

סופה לנדבר:

אין לנו מכסה.

היו"ר דוד ביטן:

טוב, אני אעשה משהו אחר, אני מוריד את זה, לא מחליט. אני לא אחליט כרגע.
אני אדבר עם יושב-ראש הוועדה, ואז נראה.

ישראל אייכלר:

יש לי פתרון נוסף. אם תסכים חברת הכנסת לנדבר - - -

היו"ר דוד ביטן:

לא צריך. אני אדבר אתו.

ישראל אייכלר:

תקשיב שנייה.

יואל חסון:

אני יכול להתייעץ עם מזכירת הכנסת?

ישראל אייכלר:

אני יכול כבר להודיע שאצלי בוועדה חברת הכנסת לנדבר תגיש, ואני מוכן עוד
השבוע או בשבוע הבא לקיים דיון.

היו"ר דוד ביטן:

אוקיי, סגרנו את הבעיה. תעשו את זה השבוע. פניות הציבור, זה טוב. זה מתאים
לפניות הציבור. זה יעבור לוועדה לפניות הציבור, בהסכמת היושב-ראש לדיון.
בהסכמה.

רועי פולקמן:

מעולה. בהסכמת סופה.

היו"ר דוד ביטן:

מי בעד?

הצבעה

בעד העברת ההצעה לסדר לוועדה לביקורת המדינה – פה אחד

נגד – אין

נמנעים – אין

ההצעה אושרה.

היו"ר דוד ביטן:

אנחנו סיכמנו. הערעור נדחה מכיוון שיש הצעות דחופות שגם אושרו בנשיאות. לא
בגלל שזה לא דחוף. תכתוב את זה ככה בהחלטה הזו. אתה תקיים השבוע את הדיון?

ישראל אייכלר:

או השבוע או בשבוע הקרוב.

9. דיון בהארכת מועד להגשת ערעור

היו"ר דוד ביטן:

חבר הכנסת טיבי, הגשת איזה ערעור?

אחמד טיבי:

כן.

היו"ר דוד ביטן:

אומרים לי שזה אחרי המועד. יש לך נסיבות מיוחדות למה איחרת?

אחמד טיבי:

כן, בעיות טכניות. אתמול היה דיון עד 01:00 בלילה. אנחנו חברי כנסת חרוצים,
לא יצאנו מהמליאה למרות הבקשות לקיזוזים.

רוברט אילטוב:

אבל הוציאו אתכם בכוח.

אחמד טיבי:

אני לא הייתי אחד שהוצא מהמליאה. למרות שאנחנו לפעמים מוצאים מהמליאה, לא
יצאנו – לא בכוח ולא - - -

היו"ר דוד ביטן:

אני לא מקבל את הסיפור הזה של - - - נמאס לי מזה.

ארבל אסטרחן:

כתוב בתקנון שאפשר להגיש ערעור ביום שני.

היו"ר דוד ביטן:

נכון. כתוב גם שאני לא יכול לאשר הארכת מועד? מה הבעיה? אני לא מבין. כתוב
בתקנון שאסור לי - - -

ארבל אסטרחן:

כן, כתוב - - -

היו"ר דוד ביטן:

אפילו בבית משפט מותר לי לאשר הארכות מועד. מה הבעיה?

ארבל אסטרחן:

כתוב בתקנון איך אפשר לסטות מההוראות הפרוצדורליות של התקנון.

אחמד טיבי:

איך אפשר?

היו"ר דוד ביטן:

מה כתוב? בואו נשמע. בואו נקיים דיון עקרוני. בבית משפט הייתי מגיש המון
בקשות להארכת מועד והיו מאשרים לי. תגידי לי למה בכנסת ישראל אני לא יכול
לנמק. אנחנו ועדה מעין שיפוטית, למה אני לא יכול? כל דבר אתם עושים על קוצו
של יו"ד?

ארבל אסטרחן:

התקנון נועד להגן על חברי הכנסת ולקבוע כללי משחק אחידים לכולם.

היו"ר דוד ביטן:

אז אמרתי שלדעתי אפשר לנמק. אני לא יודע, אולי אני לא אאשר לו את הנימוק
הזה.

ארבל אסטרחן:

אבל מי שנזכר היום שהוא רוצה לערער וידע שהוא איחר את המועד – וגם שאלו את
מנהלת הוועדה אם אפשר להגיש ערעור היום, היא אמרה לא. אז אם עכשיו יקבלו
ערעור של מישהו שהגיש היום, הוא פוגע בחברי כנסת אחרים שגם לא הגישו בזמן.
אם רוצים לתקן את התקנון - - -

היו"ר דוד ביטן:

טוב. אנחנו נתחיל בצורה אחרת, אני רוצה שיהיה כלל שאומר שבמידה ומוגשת בקשה
לאחר המועד, תוגש גם בקשה להארכת מועד עם נימוקים. הוועדה תחליט במסגרת
החלטה אם היא מאשרת את הבקשה הזאת.

ישראל אייכלר:

זה מאוד חשוב. אני הרבה פעמים רציתי לערער ואמרו לי שכבר אי-אפשר.

היו"ר דוד ביטן:

בסדר, זה להבא. אז אנחנו לא נדון בבקשה שלך היום.

ארבל אסטרחן:

צריך תיקון בתקנון.

היו"ר דוד ביטן:

לא צריך תיקון תקנון.

אחמד טיבי:

יכול להיות שאתה תפנה ליושב-ראש ועדת הכלכלה, אדוני היושב-ראש - - -

היו"ר דוד ביטן:

זה הcommon sense- של כל דיון.

יואל חסון:

על מה, למען ה', אתם מדברים?

היו"ר דוד ביטן:

לא צריך.

אחמד טיבי:

אדוני, אתה תפנה ליושב-ראש ועדת הכלכלה לקיים דיון השבוע.

היו"ר דוד ביטן:

באיזה נושא? תגיד לי את הנושא.

אחמד טיבי:

מניעת כניסה למקומות בילוי ואפליה בימי החג.

היו"ר דוד ביטן:

אני אפנה אליו. אין לי בעיה. אני אפנה אליו. בסדר.

יואל חסון:

אין דבר כזה, חבר'ה, מה אתם עושים? ממתי יש דבר כזה?

היו"ר דוד ביטן:

שמה?

יואל חסון:

שלא הגישו ערעור ורוצים עכשיו להעלות דיון.

היו"ר דוד ביטן:

אני אפנה אליו באופן אישי. אתה תגיד לי עם מי לדבר גם?

אחמד טיבי:

מה קרה? מה קרה?

היו"ר דוד ביטן:

לא הבנתי את זה. זאת הפעם הראשונה שאני שומע.

יואל חסון:

תתפלא - - - חבר הכנסת טיבי.

אחמד טיבי:

אבל הוא לא מעלה להצבעה.

היו"ר דוד ביטן:

אני לא מעלה להצבעה, אני פונה אליו.

יואל חסון:

סתם לדבר על זה? אז מה המשמעות?

היו"ר דוד ביטן:

שום משמעות, הוא ביקש ואני עושה את זה. מה הבעיה?

אחמד טיבי:

מה קרה?

היו"ר דוד ביטן:

אתה לא הופך את זה להחלטה אפילו. איזו בעיה יש עם זה?

אחמד טיבי:

בדיוק מה שאני הצעתי לישראל ביתנו.

ארבל אסטרחן:

מה אתה רוצה שתהיה ההחלטה?

קריאה:

לא צריך את ועדת הכנסת.

היו"ר דוד ביטן:

אז הוא הגיש בקשה, דנו בזה, דחינו לו את הבקשה והוא מבקש ממני. מה הבעיה?
יש בעיה עם זה?

אחמד טיבי:

ועדת הכנסת דחתה את הבקשה שלי.

מזכירת הכנסת ירדנה מלר-הורוביץ:

הבעיה שלי כמזכירות – התקנון קובע להרבה פריטים פרלמנטריים, שהם חלק
מהתהליכים הפרלמנטריים, מועדים. אם זו הצעה דחופה, עד יום שני ב-10:30. אם
זה דיון מהיר, יום ראשון ב-13:00. ערעורים, הצמדה, עד יום שני בערב. אם
אנחנו מתחילים לחרוג - - -

היו"ר דוד ביטן:

הבנו את הבעיה.

מזכירת הכנסת ירדנה מלר-הורוביץ:

אם אנחנו מתחילים לחרוג - - -

אחמד טיבי:

אבל הוא דחה את הבקשה שלי.

היו"ר דוד ביטן:

דחיתי את הבקשה.

מזכירת הכנסת ירדנה מלר-הורוביץ:

אחמד, זה לא אתה. אני מדברת על העיקרון. אני מדברת על העיקרון. עיקרון
השוויון ייפגע, זה מה שאני באה להגיד.

היו"ר דוד ביטן:

העיקרון מקובל.

יואל חסון:

אני מסכים עם מזכירת הכנסת.

מזכירת הכנסת ירדנה מלר-הורוביץ:

אם אני כמזכירת כנסת צריכה לשמור על השוויון, זה ייפגע. אני מחזקת את - - -

היו"ר דוד ביטן:

אני אומר דבר אחר – עיקרון השוויון מקובל, המועדים מקובלים. יחד עם זה, בכל
גוף יש את הנושא של - - -

מזכירת הכנסת ירדנה מלר-הורוביץ:

לא בכנסת.

היו"ר דוד ביטן:

רגע. יש את הנושא של הארכת מועד. אני אתן לך דוגמה.

מזכירת הכנסת ירדנה מלר-הורוביץ:

אני לא אוכל לעמוד בזה.

היו"ר דוד ביטן:

אני אתן לך דוגמה.

מזכירת הכנסת ירדנה מלר-הורוביץ:

אמרה לך היועצת המשפטית, היא דיברה על המסגרת. בהליך היומיומי - - -

היו"ר דוד ביטן:

מה שקובע זה מהות, לא רק התקנון, עם כל הכבוד. גם המהות קובעת.

מזכירת הכנסת ירדנה מלר-הורוביץ:

חבר הכנסת דוד ביטן, בהליך היומיומי, אני פועלת לפי - - -

היו"ר דוד ביטן:

אז אני אסביר לך, יכול להיות. אני אתן לך דוגמה. אדם שבר את הרגל, חבר
כנסת, לא הגיש בזמן. הגיש אחרי שהוא חזר מבית החולים. מגיע לו או לא מגיע
לו?

יואל חסון:

לא.

היו"ר דוד ביטן:

לא, מגיע לו. - - -

יואל חסון:

יש לו עוזרים. יש לו עוזרים.

ארבל אסטרחן:

זה לא - - -

היו"ר דוד ביטן:

זו לא המצאה שקיימת כאן.

מזכירת הכנסת ירדנה מלר-הורוביץ:

- - -

יואל חסון:

כאילו שחברי הכנסת שולחים בעצמם. יש עוזרים שהם צריכים לעשות את זה.

היו"ר דוד ביטן:

אני טוען שכן מגיע לו.

יואל חסון:

נו, באמת.

ארבל אסטרחן:

הוא היה בכנסת עד 01:00 בלילה - - -

היו"ר דוד ביטן:

אני לא מדבר על הבקשה הזאת. אני מדבר במישור העקרוני.

יואל חסון:

אתה יודע איזה בלגן יהיה פה?

היו"ר דוד ביטן:

במישור העקרוני, יש נסיבות שכן מגיע, למה לא מגיע? אני לא מבין את זה. מה
העניין הזה של קידוש התקנון עד למצב של אבסורד? איפה נשמע דבר כזה? בחייכם.

ישראל אייכלר:

בשביל זה יש ועדת כנסת.

היו"ר דוד ביטן:

יש ועדת כנסת, הוא ינמק מה הסיבה, נדון בסיבה. אם היא אמתית וטובה – זה
הכול.

מזכירת הכנסת ירדנה מלר-הורוביץ:

אם כך, אני חושבת שצריך לעשות תיקון תקנון. אם ככה, בואו נתקן את התקנון.

היו"ר דוד ביטן:

אני לא חושב, לא בטוח.

ארבל אסטרחן:

אז מה המשמעות שכתוב בתקנון שאפשר להגיש ערעור עד יום שני - - -

מזכירת הכנסת ירדנה מלר-הורוביץ:

נכון.

היו"ר דוד ביטן:

מה המשמעות שיש בבית משפט סעיף שצריך להגיש את הבקשה בתוך 30 יום, ומגישים
בקשה להארכת מועד עם כל מיני נימוקים?

ארבל אסטרחן:

אז תכתוב.

היו"ר דוד ביטן:

ואז בא השופט ומאשר את זה. מה הבעיה?

ארבל אסטרחן:

אז תשנה את התקנון.

יואל חסון:

תעשה שינוי תקנון, אי-אפשר אחרת.

היו"ר דוד ביטן:

לא יודע, כל דבר פה עושים תיקון תקנון. חבר'ה, ישcommon sense גם. מספיק
כבר עם ההשתעבדות הזו לתקנון באופן לא נורמלי, עד הגעה לאבסורד. אני אומר,
יש נסיבות מיוחדות.

מזכירת הכנסת ירדנה מלר-הורוביץ:

המזל שלנו שיש תקנון, כי התקנון שומר עלינו. אני רוצה להגיד את זה, ושזה
ייכנס לפרוטוקול.

היו"ר דוד ביטן:

אין בעיה. אמרת את זה, ואני אמרתי את שלי גם.

ישראל אייכלר:

זה חשוב מאוד שיש תקנון - - -

יואל חסון:

אתה יודע איזה כאוס היה כאן בלי תקנון?

היו"ר דוד ביטן:

אין בעיה.

יואל חסון:

אתה יודע איזה כאוס היה כאן?

היו"ר דוד ביטן:

יש מקרים שהם – הנימוק הזה שהוא אמר לי לא היה מקובל עלי.

מזכירת הכנסת ירדנה מלר-הורוביץ:

בכנסת הקודמת, ועדה בראשות חבר הכנסת יריב לוין הצליחה לעשות מה שהרבה שנים
אחורה לא הצליחו לעשות, וזה תיקון התקנון בצורה פשוטה מאוד, נהירה,
ידידותית למשתמש. הוא הצליח לעשות את זה משום שבניגוד לקודמיו, הוא הלך על
החלטה פה אחד.

היו"ר דוד ביטן:

רוב ההחלטות הן פה אחד.

מזכירת הכנסת ירדנה מלר-הורוביץ:

יושבים פה חברי שיגידו – ההצלחה של התקנון היא שהוא שומר עלינו. הוא שומר
על כולנו – עליכם ועלינו.

היו"ר דוד ביטן:

אולי הוא שומר על מזכירות הכנסת, אבל לא על הח"כים.

מזכירת הכנסת ירדנה מלר-הורוביץ:

על חברי הכנסת, במיוחד על המיעוט.

היו"ר דוד ביטן:

לא נכון. למה?

מזכירת הכנסת ירדנה מלר-הורוביץ:

במיוחד על המיעוט.

יואל חסון:

אתה יודע איזה כאוס היה כאן בלי תקנון? אי-אפשר היה לנהל את הבית הזה.

מזכירת הכנסת ירדנה מלר-הורוביץ:

עשה לי ואני אעשה לך. תן לי ואני אתן לך.

היו"ר דוד ביטן:

אני אמרתי שלא צריך תקנון? אבל אני אומר שיש מצבים, ולא יכולים להוביל
אותנו עם תקנון לידי אבסורד, זה המצב. ונתתי לך דוגמה פשוטה, שחבר כנסת עבר
תאונת דרכים, שבר את הרגל, הלך לבית חולים, חזר, עבר את המועד. האם מגיע לו
או לא מגיע לו הארכת מועד?

יואל חסון:

יש לו עוזרים בשביל זה.

היו"ר דוד ביטן:

עזוב. מה זאת אומרת? אז באמת - - -

ארבל אסטרחן:

אם תהיה תאונת דרכים אז מזכירת הכנסת תגיד לך שהוא יכול להגיד.

מזכירת הכנסת ירדנה מלר-הורוביץ:

היא תלך ליו"ר הכנסת והיא תגיד לו שקרה כך וכך.

היו"ר דוד ביטן:

למה? זה לא בתקנון, יש תקנון לא? יש תקנון או אין תקנון? מה העניין הזה? אם
אי-אפשר, אז אי-אפשר בכל מצב, ולא במצב כן ומצב לא.

ארבל אסטרחן:

בינתיים בכל שבוע הוא מבקש, ולא היו תאונות דרכים, לשמחתנו.

מזכירת הכנסת ירדנה מלר-הורוביץ:

ויש שני עוזרים פרלמנטריים, והם יודעים לפעול, הכול בסדר. רק בריאות טובה
ואריכות ימים.

רוברט אילטוב:

גם אני רוצה להגיד משהו, אני רוצה להגיש רביזיה לסעיף 8. אני מבקש להגיש
רביזיה על סעיף 8.

היו"ר דוד ביטן:

אין בעיה, בסדר, אמרת. רביזיה. מה יש לנו עוד?

יואל חסון:

אגב, הוא אמר את הרביזיה הזאת לפני רבע שעה.

היו"ר דוד ביטן:

מי שביקשה רביזיה זו מישהי אחרת, אבל היא לא אמרה את זה. עבודת ועדות הכנסת
בפגרת הקיץ.

ארבל אסטרחן:

כל הוועדות.

היו"ר דוד ביטן:

ואני מתעקש על זה שאפשר יהיה לעשות – עם כל הכבוד, אי-אפשר לכבול אותנו
למצבים בלתי אפשריים.

מזכירת הכנסת ירדנה מלר-הורוביץ:

בדיוק התקנון בא כדי לכבול.

היו"ר דוד ביטן:

אנחנו בעד התקנון, מדברים על יוצא מן הכלל.

מזכירת הכנסת ירדנה מלר-הורוביץ:

אז בוא נשנה את התקנון, שלא יכבול אותנו.

היו"ר דוד ביטן:

לא יודע, אני אבדוק אם צריך לתקן או שזה נמצא בסמכות השיורית שלנו.

ארבל אסטרחן:

יש סמכות שיורית לוועדת הכנסת פה אחד במקרים מסוימים לסטות מהתקנון, זה
נכון. ואז צריך להעלות לסדר-היום החלטה בנושא דחיית מועד במקרים מיוחדים.
ועדת הכנסת - - -

היו"ר דוד ביטן:

את זה לא אמרת לי. תמיד אמרת לי רק התקנון. אני אומר לך סמכות שיורית, את
אומרת לי אין דבר כזה. עכשיו את אומרת שיש דבר כזה.

ארבל אסטרחן:

לא, כי אתה רוצה לך. אתה רוצה סמכות שיורית לך.

היו"ר דוד ביטן:

לא אמרתי לי, אמרתי לוועדה. לי? מה אני מאשר? יש ועדה, לא?

ישראל אייכלר:

אדוני, יש פה שלוש אמיתות. יש אמת במה שאמרה המזכירה, שהתקנון מגן עלינו,
בפרט על המיעוטים. יש אמת נוספת, שוועדת הכנסת ממונה על התקנון, וזכותה
לשנות תקנון.

היו"ר דוד ביטן:

יש הליך של שינוי.

ישראל אייכלר:

בסדר. ויש דבר שלישי שנקרא common sense. בשביל זה יש את דעת הוועדה ולא של
אדם יחיד.

מזכירת הכנסת ירדנה מלר-הורוביץ:

אוי ואבוי אם אנחנו נפעל רק לפי common sense.

היו"ר דוד ביטן:

עם כל הכבוד לכל המזכירות ולכל היועצים המשפטיים – לא יכולים לפסול את
ה-common sense הפשוט דברים שהם טריוויאליים. מה זה הדבר הזה?

מזכירת הכנסת ירדנה מלר-הורוביץ:

common sense – אתמול ביקשו ממני בנוסף למסתייגים לדבר. נו, אז ה-common
sense אומר שזה היה חוק נורא נורא רגיש - - -

היו"ר דוד ביטן:

איזה?

מזכירת הכנסת ירדנה מלר-הורוביץ:

אתמול במליאה, לא משנה. היה חוק שביקשו ממני עוד חברי כנסת שממש היה חשוב
להם לדבר. ואני מאמינה שהיה חשוב להם. ואני אמרתי: לא, על-פי התקנון, אין
לי אפשרות לתת לך. יופי, אז כל אחד - - -

ישראל אייכלר:

לוועדת הכנסת יש - - - זה ההבדל.

מזכירת הכנסת ירדנה מלר-הורוביץ:

אז יושב-ראש הישיבה יפעיל common sense.

היו"ר דוד ביטן:

למה לא? דרך אגב, הוא עושה את זה. הם עושים את זה, את יודעת את זה, לא? - -

ישראל אייכלר:

יש הרבה דברים בתקנון שנתונים לשיקול דעתו של היושב-ראש.

היו"ר דוד ביטן:

- - שמוסיפים פה ושם. הם עושים את זה. היושב-ראש נותן.

מזכירת הכנסת ירדנה מלר-הורוביץ:

- - -

היו"ר דוד ביטן:

לא, נכון, הוא נותן. בדיוק נתת דוגמה ששוברים את התקנון הרבה פעמים.

מזכירת הכנסת ירדנה מלר-הורוביץ:

ממש לא. ממש לא. לא כשאני שם.

ישראל אייכלר:

לא בהסתייגויות, בהרבה דברים ליושב-ראש יש שיקול דעת.

היו"ר דוד ביטן:

לא נורא. אני אשב עם היועצת המשפטית.

מזכירת הכנסת ירדנה מלר-הורוביץ:

ראש הכנסת, ולכן הוא יושב-ראש הכנסת, והוא לא יושב-ראש ועדת הכנסת. אבל
בסדר, אתה מחליט.

היו"ר דוד ביטן:

מה זאת אומרת? זה מה שאני אומר, שהוא רשאי כי יושב-ראש הישיבה - - -

מזכירת הכנסת ירדנה מלר-הורוביץ:

אתה אומר הרבה דברים, דוד, אבל יש לנו תקנון. אחד הדברים שהתקנון עושה הוא
סדר, עושה אמות מידה שוות לכולם.

היו"ר דוד ביטן:

את מתפרצת לדלת פתוחה.

מזכירת הכנסת ירדנה מלר-הורוביץ:

ממש לא. ממש לא.

היו"ר דוד ביטן:

ברור. אני רוצה להגיד לך שכל - - -

מזכירת הכנסת ירדנה מלר-הורוביץ:

אז תתחיל בישיבת הנשיאות לקבל את כל מי - - -

היו"ר דוד ביטן:

עם כל הכבוד, אני אתן לך דוגמה, הצעות לסדר-היום דחופות, הרבה פעמים הן לא
דחופות. אז מה? אז אני לא בא בטענות כי אני יכול לדון רק בערעור עליהן. אני
לא יכול לדון על מי שאושר, נכון? יש לי טענה על זה? לא. אבל בשיקולים
שאנחנו מסתכלים, לדעתי, אם כבר מדברים, אני רשאי להוציא לדעתי סעיף שאושר
כדחוף ולהכניס סעיף שאני חושב שהוא דחוף אם ועדת כנסת חושבת.

מזכירת הכנסת ירדנה מלר-הורוביץ:

ממש לא.

היו"ר דוד ביטן:

כן, ודאי. למה לא? מה זאת אומרת?

מזכירת הכנסת ירדנה מלר-הורוביץ:

ממש לא. מה, הוא יכול לקחת נושא של נשיאות - - -

היו"ר דוד ביטן:

נכון, כן. למה לא? אם אני חושב שסעיף דחוף וסעיף שאושר לא דחוף, אני רשאי
לעשות החלפה. איפה כתוב שלא? איפה כתוב שלא, תגידי לי? מה ההיגיון הזה, שכל
הזמן אתם מכניסים לי לפה? ודאי שזה אפשרי. אחרת מה הסמכות שלי – שלי ושל
הוועדה? לא להוסיף, אני גם יכול לשנות. עם כל הכבוד, אני יכול לשנות. הנה,
אני אומר לכם.

מזכירת הכנסת ירדנה מלר-הורוביץ:

ממש לא.

היו"ר דוד ביטן:

ואני מוכן ללכת על זה לבג"ץ, בסדר? אני יכול לשנות. ודאי שאני יכול. אחרת
אין עילה - - -

ארבל אסטרחן:

- - - שהנשיאות - - -

היו"ר דוד ביטן:

יש חמש, איפה כתוב שאני יכול שש?

ארבל אסטרחן:

כתוב.

מזכירת הכנסת ירדנה מלר-הורוביץ:

כתוב. כתוב בתקנון. כתוב עד חמישה נושאים.

היו"ר דוד ביטן:

עד חמישה.

ארבל אסטרחן:

הנשיאות מאשרת חמישה, והערעור הוא בנוסף.

היו"ר דוד ביטן:

לא, אבל הערעור גם יכול להחליף הצעה שאושרה בנשיאות.

מזכירת הכנסת ירדנה מלר-הורוביץ:

ממש לא.

היו"ר דוד ביטן:

אז אני אומר לך את זה. אני מוכן ללכת על זה לבג"ץ, ונראה מי ינצח.

ארבל אסטרחן:

כשתיקנו את התקנון - - -

היו"ר דוד ביטן:

עם כל הכבוד לתקנון וליועצים המשפטיים.

יואל חסון:

בג"ץ לא יתערב בדבר הזה בחיים.

היו"ר דוד ביטן:

מה?

יואל חסון:

בג"ץ לא יתערב בזה בחיים.

היו"ר דוד ביטן:

מה אתה אומר?

יואל חסון:

בתקנון הכנסת?

היו"ר דוד ביטן:

אני מוכן ללכת על זה. אני מוכן ללכת על זה בהסכמה. אז מה הסמכות של הערעור,
רק להוסיף?

ארבל אסטרחן:

כן.

היו"ר דוד ביטן:

לא נכון, כי הבקשות עצמן מהנשיאות - - -

יואל חסון:

- - -

היו"ר דוד ביטן:

תקשיב, אנחנו ועדה מעין שיפוטית. מה זה מעין שיפוטית? שאני יכול לעשות
החלפה, ודאי. אני מקבל את זה שזה דחוף וזה לא דחוף ואני עושה הצרכה. על מה
אתם מדברים?

יואל חסון:

אתה יכול לשנות את התקנון.

היו"ר דוד ביטן:

אבל לא משנה, זה ויכוח שלא קשור לעניין שהתווכחנו.

יואל חסון:

יש כללים לשנות את התקנון.

10. עבודת ועדות הכנסת בפגרת הקיץ

היו"ר דוד ביטן:

מה רצית להגיד?

ישראל אייכלר:

על העניין של ועדות הכנסת בפגרת הקיץ. נדון על זה עכשיו.

היו"ר דוד ביטן:

קדימה.

יואל חסון:

אני בעד לבטל את פגרת הקיץ.

ארבל אסטרחן:

היא כבר נקבעה.

היו"ר דוד ביטן:

אני גם בעד, דרך אגב.

יואל חסון:

אז בוא נבטל ביחד, יש לנו רוב.

היו"ר דוד ביטן:

אבל אתם כולכם רוצים פגרה.

ארבל אסטרחן:

זה נקבע בישיבה הקודמת.

היו"ר דוד ביטן:

מי רוצה להציג את זה?

ארבל אסטרחן:

זו לא הצעה שלי, אבל אני יכולה להציג. יש כאן נוסח שמבוסס על מה שהיה
בפגרות קודמות.

מזכירת הכנסת ירדנה מלר-הורוביץ:

הצעה של מי זה?

היו"ר דוד ביטן:

הם לקחו את מה שהיה כל השנים.

מזכירת הכנסת ירדנה מלר-הורוביץ:

דיברת עם היושב-ראש?

היו"ר דוד ביטן:

לא. אמרו לי שזה דבר מקובל, אז עשינו את זה. זה מה שאמרה לי המנהלת.

מזכירת הכנסת ירדנה מלר-הורוביץ:

דיברתם עם יושב-ראש הכנסת? אתם יודעים מה הולך להיות? מה הוא יודע?

ארבל אסטרחן:

אז כדאי להעביר את זה.

מזכירת הכנסת ירדנה מלר-הורוביץ:

כדאי להעביר את זה ליושב-ראש הכנסת.

ארבל אסטרחן:

נעביר את זה ליושב-ראש ונביא את זה לישיבה.

היו"ר דוד ביטן:

דיברתי עם יושב-ראש הקואליציה שאנחנו נוסיף סעיף שאומר שזה לא חל על
התקציב. אבל אין לי בעיה. באמת, אין לי בעיה. בסדר, מקובל. תכניסי את זה
לישיבה הבאה.

ישראל אייכלר:

את הסעיף הזה, נכון?

היו"ר דוד ביטן:

אין לי בעיה.

ישראל אייכלר:

שיהיו דברים מוסכמים. אני חשבתי שזה מוסכם.

היו"ר דוד ביטן:

לא, התייעצתי עם יושב-ראש הקואליציה, הלכנו לפי הפעם הקודמת, אז מה הבעיה?
אני לא מבין.

מזכירת הכנסת ירדנה מלר-הורוביץ:

יש ועדות אחרות, יש נושאים אחרים. יש ועדה להתחדשות עירונית שעובדת. אני לא
יודעת. אולי הוא יודע על משהו שאני לא יודעת.

היו"ר דוד ביטן:

אנחנו נביא את היושב-ראש שהוא ינהל את הוועדה הזו. תגידי לו שהוא ישב
במקומנו פה והוא ינהל.

מזכירת הכנסת ירדנה מלר-הורוביץ:

אתה מרשה לי לא להגיד לו את זה?

היו"ר דוד ביטן:

את יכולה להגיד לו מה שאת רוצה.

ישראל אייכלר:

בכללי, אני רוצה לאפשר לוועדות הכנסת לפעול כמה שאפשר יותר, ולא להגביל
יותר מדי. בפעם הקודמת הוועדות היו משותקות. חברי הכנסת רצו – לפעמים
בהסכמה. צריך לעשות משהו שבהסכמת חברי הכנסת, או חברי הוועדה - - -

מזכירת הכנסת ירדנה מלר-הורוביץ:

אני רק רוצה להגיד משהו.

יואל חסון:

מה הכלל היום? מה הכללים היום?

מזכירת הכנסת ירדנה מלר-הורוביץ:

אני לא יודעת מה יהיו כללי העבודה, אבל אני רק רוצה דווקא בפן האנושי
להגיד. פגרת הכנסת נקבעה כי יש פגרה. כדי להקים ישיבת ועדה – וזה בסדר,
הוועדות תעבודנה. רק שתדעו שההגבלה בדרך כלל היא כדי שלא ייצא שהפגרה הפכה
לעבודה. כי גם בצוותי הוועדות יש אנשים שמדרך הטבע גם צריכים קצת לצאת
לחופש. לכן ההגבלה ולכן יש איזושהי מחשבה על מספר הישיבות. למה ביקשתי בכל
אופן שהיושב-ראש יראה לפני שמחליטים פה? אולי הוא יודע על ועדות שיצטרכו
לחרוג ממה שהיה בשנה שעברה? אני כבר יודעת שיש ועדה להתחדשות עירונית שאני
לא יודעת אם היא בהסכם הזה. אני יודעת שיש את הוועדה של השקיפות. אני לא
יודעת מה החליטו, מי יעבוד ואיך.

יואל חסון:

מה יהיה בפעם הבאה? כמה כינוסים?

מזכירת הכנסת ירדנה מלר-הורוביץ:

אני לא יודעת מה יהיה לקראת התקציב בספטמבר, איזה ועדות תצטרכנה לשבת יותר
אולי. אולי בימים אחרים, כי יש חגים. את כל זה צריך לבדוק.

ישראל אייכלר:

צריך להתאים את זה גם ללוח.

מזכירת הכנסת ירדנה מלר-הורוביץ:

לכן אמרתי, אולי זו הצעה טובה מאוד, אבל אני חושבת שראוי שהיושב-ראש - - -

קריאה:

זה בסך הכול חודש פגרה - - -

מזכירת הכנסת ירדנה מלר-הורוביץ:

אני אמרתי. אמרתי. ברגע שיעבור התקציב – הוא יובא במהלך ספטמבר.

קריאה:

אלו חגים. חבר'ה, אל תשכחו שאלו ימים של חגים.

היו"ר דוד ביטן:

תציגו את זה בפני היושב-ראש.

מזכירת הכנסת ירדנה מלר-הורוביץ:

תציגו.

היו"ר דוד ביטן:

תציגו, אין שום בעיה.

מזכירת הכנסת ירדנה מלר-הורוביץ:

דוד, יכול שיש לו בקשות בפניו שאנחנו לא מודעים אליהן.

היו"ר דוד ביטן:

אין בעיה.

11. קביעת ועדות לדיון בהצעות לסדר-היום

א. הצעה לסדר-היום בנושא: "המשט לרצועת עזה"

היו"ר דוד ביטן:

יש לנו עוד סעיף: קביעת ועדה לדיון בהצעות לסדר-היום: הצעה לסדר בנושא
"המשט לרצועת עזה" של חברי הכנסת קסניה סבטלובה, ענת ברקו, מירב בן ארי
וחנין זועבי. האמת היא שקיימנו על זה דיון בוועדת הכנסת. מה זה הצעה להעביר
לוועדה – ועדת האתיקה זו לא ועדה שאני יכול להעביר אליה. אז אנחנו נשאיר את
זה בוועדת הכנסת. כבר היה דיון בוועדת הכנסת בעניין הזה.

ב. הצעה לסדר-היום בנושא: "אירוע ההצתה בכנסיית הלחם והדגים בטבחה שבצפון
הכינרת"

היו"ר דוד ביטן:

הצעה לסדר-היום בנושא: "אירוע ההצתה בכנסיית הלחם והדגים בטבחה שבצפון
הכינרת" של חברי הכנסת נחמן שי, עליזה לביא, איימן עודה, אורי מקלב, ינון
מגל ויעקב מרגי. מה ההצעה? להעביר את הנושא לוועדת הפנים והגנת הסביבה או
לוועדת המדע והטכנולוגיה. מי מקובל לדון בדבר כזה?

יואל חסון:

על מה אתם מדברים? לא הקשבתי, סליחה.

היו"ר דוד ביטן:

לפי התקנון אתה רוצה שאני אדון, או איך? אתה חזק בתקנון. הצעה לסדר-היום
בנושא: "אירוע ההצתה" - - -

יואל חסון:

פנים. פנים. אני בעד פנים.

היו"ר דוד ביטן:

אני אעשה את זה, דרך אגב. אני אחליף, ואנחנו נראה מה יצא מזה.

יואל חסון:

אני בעד פנים.

היו"ר דוד ביטן:

אני אעשה החלפה ונראה מה יצא בסופו של דבר.

יואל חסון:

דוד, אני לא עומד בקצב שלך, באמת, אתה מתיש אותי.

היו"ר דוד ביטן:

אני רק עונה.

היו"ר דוד ביטן:

אני אנסה את זה פעם אחת, ואני אוכיח לכולם שאני צודק משפטית ולא מישהו אחר.

יואל חסון:

מה החלטת, איזו ועדה?

ארבל אסטרחן:

- - - לקרוא את הסעיף הנכון לפני שעושים את זה.

היו"ר דוד ביטן:

אין בעיה, אני אוכיח לך את זה. הצעה לסדר-היום בנושא: "אירוע ההצתה בכנסיית
הלחם והדגים".

יואל חסון:

רגע, אבל אנחנו גם פה.

היו"ר דוד ביטן:

אני קורא לך את זה. אתה אומר לי מה? אני קורא.

יואל חסון:

אני לא עומד בקצב שלך, התשת אותי.

היו"ר דוד ביטן:

"בטבחה שבצפון הכנרת" של חברי הכנסת נחמן שי, עליזה לביא, איימן עודה, אורי
מקלב, ינון מגל ויעקב מרגי. ההצעה הייתה לנושא ועדת הפנים, ויש כאלה שאמרו
מדע וטכנולוגיה. מה הקשר מדע וטכנולוגיה פה? ועדת הפנים, מקובל? מי בעד שתי
ההצעות לשתי הוועדות?

יואל חסון:

לאיזה ועדה?

היו"ר דוד ביטן:

את המשט העברנו לוועדת הכנסת, את זה לוועדת הפנים.

הצבעה

בעד העברת ההצעות לסדר-היום לוועדות– פה אחד

נגד – אין

נמנעים – אין

אושר.

היו"ר דוד ביטן:

אני מבקש ממך, את הנושא הזה של הארכת מועד אני רוצה שתבדקי לי. תבדקי לי
בבקשה מבחינה משפטית את העניין הזה.

ארבל אסטרחן:

מי בעל הסמכות?

היו"ר דוד ביטן:

אני רוצה לראות אם בתקנון יש לנו סמכות לעשות נוהל של הארכת מועד.

ארבל אסטרחן:

אין שום בעיה. טוב.

היו"ר דוד ביטן:

בנימוקים מיוחדים שיירשמו. וגם את הנושא השני, שאני יכול להחליף. אתם
מתעקשים על רביזיה?

רוברט אילטוב:

אתה לא חייב לעשות אותה היום. אני מציע לך שתדבר עם צחי.

יואל חסון:

היום.

היו"ר דוד ביטן:

אנחנו נעשה רביזיה. אתה מתעקש על זה באמת?

רוברט אילטוב:

אתה לא חייב לעשות את זה היום.

יואל חסון:

בטח שהיום.

היו"ר דוד ביטן:

גם כך אני לא מביא את זה למליאה כי לא הסתדרנו על החלוקה הסיעתית.

רוברט אילטוב:

אם אני אעשה רביזיה, אתה תצטרך לעשות רביזיה. לכן אני אומר לך, עדיף שזה
יהיה - - -

היו"ר דוד ביטן:

אז הנה, אני אומר לך, חכה, אנחנו נדון ברביזיה אם לא נגיע להסכם. אם נגיע
להסכם, אז אין בעיה.

רוברט אילטוב:

אם נגיע להסכם. אם.

היו"ר דוד ביטן:

הישיבה נעולה.

הישיבה ננעלה בשעה 11:30.
