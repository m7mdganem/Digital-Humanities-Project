הכנסת העשרים-וארבע

מושב שני

פרוטוקול מס' 19

מישיבת ועדת הכנסת

יום שני, כ"ח בתשרי התשפ"ב (04 באוקטובר 2021), שעה 10:30

סדר היום:

1.  סדרי הדיון בישיבת פתיחת המושב השני של הכנסת ה-24, לפי סעיף 20 לתקנון
    הכנסת.

2.  בקשת יושב ראש ועדת הכספים להקדמת הדיון בהצעת חוק מיסוי רווחים ממשאבי
    טבע (תיקון מס' 3), התשפ"א–2021 (מ/1400), לפני הקריאה השנייה
    והשלישית.

3.  בקשת הממשלה להקדמת הדיון בהצעת חוק שחרור על-תנאי ממאסר (תיקון מס' 17
    – הוראת שעה) (תיקון) (הארכת תוקף), התשפ"ב–2021 (מ/1449), בכל
    הקריאות.

4.  הגדלת מספר הסגנים ליושב ראש הכנסת, החלטה לפי סעיף 10 לחוק הכנסת.

לתשומת לבכם: החלטה בעניין זה מחייבת רוב של שלושה רבעים מחברי ועדת הכנסת.

5.  המלצה לבחירת סגנים ליושב ראש הכנסת, לפי סעיף 2 לתקנון הכנסת.

6.  המלצה לבחירת יושבי ראש הוועדות הבאות, לפי סעיף 106 לתקנון:

    1.  ועדת העלייה, הקליטה והתפוצות;

    2.  הוועדה לענייני ביקורת המדינה;

    3.  ועדת המדע והטכנולוגיה.

7.  הצעה להקמת שלוש ועדות מיוחדות נוספות, לפי סעיף 108 לתקנון הכנסת,
    בראשות סיעות האופוזיציה ובתיאום עמן.

8.  הצעה להוספת חבר מסיעות האופוזיציה לוועדת העבודה והרווחה.

9.  הקמת ועדה משותפת לוועדת הכנסת ולוועדת הכספים לתקציב הכנסת.

10. קביעת ממלאי מקום קבועים בוועדות הבאות:

    1.  ועדת הכלכלה;

    2.  ועדת הפנים והגנת הסביבה;

    3.  ועדת העבודה והרווחה;

    4.  ועדת החינוך, התרבות והספורט;

    5.  ועדת הכספים;

    6.  ועדת מיזמי תשתיות לאומיים מיוחדים ושירותי דת יהודיים;

    7.  הוועדה המשותפת לתקציב הביטחון.

נכחו:

חברי הוועדה:

ניר אורבך – היו"ר

איתן גינזבורג

שרן מרים השכל

בועז טופורובסקי

יבגני סובה

עידית סילמן

רם שפע

חברי הכנסת:

יעקב אשר

בנימין זאב בגין

מאיר פרוש

מוזמנים:

מזכירת הכנסת ירדנה מלר-הורוביץ

  ------------------------------------------------------------------------
  שמרית גולדנברג       –    עו"ד מח' ייעוץ וחקיקה, משרד המשפטים
  -------------------- ---- ----------------------------------------------
  אלכס קושניר          –    יו"ר ועדת הכספים

  ------------------------------------------------------------------------

רשימת הנוכחים על תואריהם מבוססת על המידע שהוזן במערכת המוזמנים הממוחשבת.
ייתכנו אי-דיוקים והשמטות.

ייעוץ משפטי:

ארבל אסטרחן

מנהלת הוועדה:

נועה בירן - דדון

רישום פרלמנטרי:

ירון קוונשטוק

<< נושא >> א. סדרי הדיון בישיבת פתיחת המושב השני של הכנסת ה-24, לפי סעיף
20 לתקנון הכנסת << נושא >>

<< יור >> היו"ר ניר אורבך: << יור >>

בוקר טוב, חורף בריא. אני שמח לפתוח את הישיבה הראשונה של ועדת הכנסת במושב
השני של הכנסת ה-24. היום יום שני, כ"ח בתשרי תשפ"ב, ה-4 באוקטובר 2021.
לפני שאני אעביר את רשות הדיבור לירדנה על הסעיף הראשון בסדר-היום, אני
רוצה לדבר פה על הנושא של התו הירוק של חברי הכנסת.

<< דובר >> מאיר פרוש (יהדות התורה): << דובר >>

רציתי הצהרה מדינית שלך, שבזמנך זה לא יהיה. על מה דיברת?

<< יור >> היו"ר ניר אורבך: << יור >>

כן, אבל אני פה - - -

<< דובר >> מאיר פרוש (יהדות התורה): << דובר >>

בוא תחמם את הלב קצת. לא, בנוכחות כולם.

<< יור >> היו"ר ניר אורבך: << יור >>

אם תרצה, הרב פרוש, אני אחרי זה אתן הצהרה מדינית.

כדי להדגים את חשיבות הנושא אני רוצה לצטט מהתלמוד הבבלי, מסכת שבת דף קי"ד
עמ' א'. כתוב שם: ואמר ר' חייא בר אבא, אמר ר' יוחנן: כל תלמיד חכם שנמצא
רבב על בגדו חייב מיתה. אז כמובן שיש את הפירוש הפשוט של בגד שהוא מלוכלך,
אבל אני חושב שבהקבלה לתלמידי חכמים בתקופת התלמוד - - -

<< דובר >> מאיר פרוש (יהדות התורה): << דובר >>

אתה יודע מה האדמו"ר מקוצק אמר על זה? על דבר אחד הוא חייב מיתה, צריך
שיהיה הרבה דברים.

<< יור >> היו"ר ניר אורבך: << יור >>

אז אני חושב שהיום בהקבלה נבחר ציבור הוא דמות ציבורית שאמור לשמש דוגמה
אישית לאזרחי המדינה. "נמצא רבב על בגדו" – אנחנו יכולים כמובן לפרש את זה
באופן הפשוט, אבל גם אפשר לפרש את זה בדוגמה שהוא משמש בהתנהגות שלו. תלמיד
חכם, נבחר ציבור, צריך להתנהג בצורה הנקייה ביותר ולתת דוגמה אישית לכל
אזרחי המדינה. ואני מאמין שכנבחרי ציבור זה מה שמצופה מאיתנו. כמו שמצופה
מאיתנו להתנהג בהתנהגות אתית וממלכתית, אז אנחנו צריכים לשמש דוגמה גם בשלל
הנושאים שעומדים על סדר-היום.

אני חושב שהתו הירוק שנופל ממש בגדר של ונשמרתם מאוד לנפשותיכם, אז אנחנו
כחברי כנסת צריכים לשמש דוגמה אישית. ברשותכם, אני מציג כאן את התו הירוק
שלי, ובעזרת השם אני גם אעביר אותו למשמר הכנסת, כדי שכל פעם שאני אכנס אז
גם אשמח להיבדק.

ברשותכם, מאחר שאנחנו הולכים על הנושא החיובי, אז אני גם מרשה לעצמי להקריא
את רשימת חברי הכנסת שהציגו את התו הירוק ברשתות החברתיות. ואני מראש מבקש
סליחה מכאלה שאולי פספסתי, וכמובן מחברי כנסת שלא יכולים מכל מיני סיבות
לעבור או את החיסון או את הקבלה של התו הירוק. אז זה חברי הכנסת והשרים
יאיר לפיד, מיקי לוי, אלכס קושניר, גלעד קריב, צחי הנגבי, יום טוב כלפון,
שירלי פינטו, ולדימיר בליאק, רם בן ברק, יוראי להב, רון כץ, טטיאנה מזרסקי,
ענבר בזק, משה טור פז וסימון דוידסון. וגם כמובן יושבת-ראש הקואליציה עידית
סילמן, שהריצה ברשתות ומול חברי הכנסת את הנושא הזה.

ועכשיו נעבור לעניינים שעל סדר-היום.

<< דובר >> בועז טופורובסקי (יש עתיד): << דובר >>

רק נוסיף, כל סיעת יש עתיד עם תו ירוק, מציגה בכניסה לכנסת.

<< יור >> היו"ר ניר אורבך: << יור >>

מעולה. חבר הכנסת בועז טופורובסקי, תודה רבה. חשוב מאוד. אז אני מצרף את כל
סיעת יש עתיד.

<< דובר >> מאיר פרוש (יהדות התורה): << דובר >>

מה צריך להראות פה עכשיו? את התו הירוק? עוד לא הנפקתי חדש, אבל יש לי.

<< יור >> היו"ר ניר אורבך: << יור >>

מצוין. אז אני מציין גם את חבר הכנסת הרב פרוש.

<< דובר >> מאיר פרוש (יהדות התורה): << דובר >>

מה החידוש?

<< יור >> היו"ר ניר אורבך: << יור >>

לא חידוש. הרב פרוש, על פי החסינות שיש לנו אנחנו לא אמורים להיבדק. אני
חושב שיהיה טוב אם נחרוג מהחסינות בנושא הזה.

<< דובר_המשך >> מאיר פרוש (יהדות התורה): << דובר_המשך >>

הבעיה שאם אין לך את זה אתה עוד מעט מנוע מלהסתובב במדינה. אז יש לנו.

<< יור >> היו"ר ניר אורבך: << יור >>

מדברים כרגע על פה.

טוב, נרד לעניינים השוטפים. הצענו הצעה, שתעמוד פה גם על סדר-היום מול
האופוזיציה. בסופו של דבר אנחנו גם מציעים להוסיף נציג בוועדת העבודה
והרווחה, שהיא אחת הוועדות החשובות בכנסת. היא נוגעת בכלל אזרחי ישראל ברמה
היומית.

<< דובר_המשך >> מאיר פרוש (יהדות התורה): << דובר_המשך >>

הינה, תו ירוק שלי גם כן. עד ה-31 בדצמבר 2021.

<< יור >> היו"ר ניר אורבך: << יור >>

מצוין. אני מוסיף אותך לרשימה בשמחה.

<< דובר >> רם שפע (העבודה): << דובר >>

אתה יכול להוסיף גם את תעודת המחלים שלי.

<< יור >> היו"ר ניר אורבך: << יור >>

כן, ונמצא איתנו פה חבר הכנסת רם שפע. ברוך רופא חולים. חזר אלינו אחרי
שנמצא חיובי.

<< דובר >> רם שפע (העבודה): << דובר >>

תודה.

<< יור >> היו"ר ניר אורבך: << יור >>

אנחנו מציעים פה על הקמת שלוש ועדות, בשיתוף עם חברי האופוזיציה – אני
מדגיש בשיתוף – זה לא שאנחנו מחליטים לבד אלא בשיתוף. אנחנו יושבים יחד על
הנושאים שבוערים לעם ישראל, אזרחי ישראל, ואנחנו רוצים לתת להם מענה:
ניצולי השואה, נוער בסיכון, קידום פריפריה, זהירות בדרכים, שגם פה חבר
הכנסת בועז טופורובסקי מתעסק בזה ברמה היום-יומית. ובאמת יש הרבה נושאים
שצריך לעבוד עליהם, להעמיק בהם, ולנסות למצוא פתרונות חקיקה, ולצערי
האופוזיציה כרגע בחרה שלא לשחק בהם.

צריך להעמיד את הדברים על דיוקם, אנחנו כרגע עומדים בוויכוח על הוספת חבר
נוסף לוועדת הכספים. זה חשוב, אבל זה לא הכי חשוב, יש דברים יותר חשובים,
וחבל שאנחנו כרגע לא נמצאים בהתנהלות השוטפת הרגילה של הכנסת.

אני קורא שוב כאן לחבריי באופוזיציה: בואו נמצא את הדרך לעבוד ביחד, נקים
את הוועדות.

<< דובר >> מאיר פרוש (יהדות התורה): << דובר >>

אני מבקש לומר משהו.

<< יור >> היו"ר ניר אורבך: << יור >>

בוודאי. ניתן לוועדות של הכנסת לעבוד ולשרת את אזרחי מדינת ישראל ונתחשב
בצרכים שלהם. האופוזיציה עושה את שלה, מנסה לעשות את שלה, וזה בסדר, אבל לא
להשתתף בוועדות - - -

<< דובר >> בועז טופורובסקי (יש עתיד): << דובר >>

הגישו עתירה לבג"ץ היום עוד פעם.

<< יור >> היו"ר ניר אורבך: << יור >>

היום ראיתי שהם ביקשו מבג"ץ לזרז את הפסיקה.

<< דובר >> ארבל אסטרחן: << דובר >>

לתת פסק דין.

<< יור >> היו"ר ניר אורבך: << יור >>

אני מאוד מצטער שהייתה פנייה לבג"ץ דווקא על ידי חברים שכל הזמן מדברים על
הנושא של התערבות יתר של בג"ץ בעבודת הכנסת. אני חושב שזה דבר לא בריא. אני
חושב שגם בדברים קיצוניים לא צריך לפנות לבג"ץ. הכנסת מספיק בוגרת ומספיק
מכובדת ומספיק אחראית בשביל לטפל בבעיותיה שלה, וכל פנייה לבג"ץ מחלישה את
עבודת הכנסת. אני גם מאוד מקווה ומניח שהשכל הישר יגבר ובג"ץ יחליט שלא
להתערב בדבר הזה.

אני פונה שוב לאופוזיציה: לא להשתתף בוועדות, לזלזל בעבודה הפרלמנטרית במשך
תקופה כל כך ממושכת, אז באמת זה מוזיל את מוסד הכנסת, מזלזל באזרחי ישראל
ובבוחרים שבחרו בכם. אני קורא שוב לחבריי באופוזיציה: בואו תגלו אחריות
ותצטרפו לוועדות, תמסרו את השמות שלכם, נחדש את העבודה השוטפת של הכנסת.

חבר הכנסת פרוש, אני נותן לך להתייחס. אם עוד מישהו רוצה להתייחס, להירשם
אצל נועה, ואחר כך מזכירת הכנסת תתחיל את סדר-היום.

<< דובר >> מאיר פרוש (יהדות התורה): << דובר >>

על התקן של יושב-ראש קואליציה, יושב-ראש אופוזיציה, אז אני מייצג פה את
האופוזיציה כבודד. אנחנו 120 חברי כנסת, כמובן שמזה נוצרת קואליציה ויש
אופוזיציה. הקואליציה היא זו שנהנית ממה שקרוי, למרות שאני מתכחש לזה,
מנעמי השלטון. לקואליציה הזו יש קרוב ל-30 שרים, יש לה יושבי-ראש ועדות, יש
לה סגני שרים. ביחס של החלוקה חברי כנסת וחברי כנסת, החלק הזה של קואליציה
הוא ממש מדושן עונג, הייתי אומר. מדושן עונג. מלא תפקידים. מה נשאר כבר
לאופוזיציה? היא לא יכולה לקבל שום דבר שלא שלה על פי דין. היא לא יכולה
לקבל להיות שר, היא לא יכולה להיות סגן שר. פשוט לא. זה החלק של הקואליציה.

ממך לא ציפיתי כחבר כנסת – אתה יושב-ראש ועדה, אבל לא ציפיתי ממך שתגיד
שאתה פונה לאופוזיציה, מספיק לשחק את הברוגז הזה. הקואליציה היא מדושנת
עונג, עם בערך 40 או 50 תפקידים. מ-60 חברי הכנסת שיש לה, כמעט לכולם יש
תפקידים. מה יש לאופוזיציה? היא מבקשת פשוט את חלקה. אז אתה אומר לי:
מתווכחים. אני רוצה לראות שמפלגת העבודה או יש עתיד או כל מפלגה אחרת ויתרה
על חלקה בחלוקת העוגה. גם יאיר לפיד, שהיה ראש הדוברים נגד הנורבגי או נגד
ממשלה מעל 18 שרים ויתר על משהו?

<< דובר >> בועז טופורובסקי (יש עתיד): << דובר >>

כן.

<< דובר >> מאיר פרוש (יהדות התורה): << דובר >>

אז הוא קיבל משהו אחר שאנחנו עוד לא יודעים ונדע.

<< דובר >> בועז טופורובסקי (יש עתיד): << דובר >>

יש לנו 17 חברי כנסת, רשות ועדה - - -

<< דובר >> מאיר פרוש (יהדות התורה): << דובר >>

אתה יודע מה, אני חוזר בי ממה שאמרתי על יאיר לפיד. הקואליציה היא מדושנת
עונג עם מלא תפקידים. מה יש לאופוזיציה? היא רוצה את חלקה. לא מקובל שכך
יחלקו את ועדת הכספים, או לא מקובל שהקואליציה תאמר לאופוזיציה איזה ועדות
היא נותנת לה, והיא נותנת לסיעה שנמצאת באופוזיציה והיא מסדרת לה את
העניינים. ההתנהלות של הקואליציה היא לא התנהלות יפה ביחס של חברים, במה
שצריכים לחלק לפי תוצאות בחירות.

לכן הפנייה שלך היא במקום, סליחה שאני אומר לך. היא לא במקום. אתה צריך
למשוך אותה. מה שמגיע לאופוזיציה צריכים לתת לאופוזיציה. סיימתי.

<< יור >> היו"ר ניר אורבך: << יור >>

תודה רבה. עוד מישהו רוצה להתייחס? אז אנחנו נעבור לנושא הראשון של
סדר-היום: סדרי הדיון בישיבת פתיחת המושב השני של הכנסת ה-24, לפי סעיף 20
לתקנון הכנסת. מזכירת הכנסת ירדנה, בבקשה.

<< דובר >> מזכירת הכנסת ירדנה מלר-הורוביץ: << דובר >>

תודה רבה. בוקר טוב, חורף טוב ובריא. היום אנחנו נפתח את המושב השני של
הכנסת ה-24, נשיא המדינה יהיה נוכח, ידבר, ראש הממשלה ימסור את הודעתו.
וכשיש בפתיחת מושב גם הודעה של ראש הממשלה וגם הצעות אי-אמון, ויש כאלה, של
האופוזיציה, אז אנחנו מקיימים דיון משולב. וזו הייתה הבקשה שהפניתי לוועדה
המכובדת, ופשוט לקבוע את סדרי הדיון. אני רוצה להגיד שהדיון הסיעתי, בשנה
שעברה כשנפתח המושב הייתה אותה בקשה, והוועדה החליטה על ארבע דקות לסיעה,
כי זו הייתה גם על הודעת ראש הממשלה וגם על האי-אמון, אבל אתם סוברנים
להחליט. אז זו הבקשה. תנחו אותנו.

<< יור >> היו"ר ניר אורבך: << יור >>

אני מציע לאמץ את מה שהיה בכנסות הקודמות – דיון סיעתי משולב עם זמן של
ארבע דקות.

<< דובר >> מזכירת הכנסת ירדנה מלר-הורוביץ: << דובר >>

לכל סיעה.

<< דובר >> ארבל אסטרחן: << דובר >>

זה גם הודעת ראש הממשלה וגם - - -

<< דובר >> איתן גינזבורג (כחול לבן): << דובר >>

מה זה גם? בסוף זה אותו דבר, מצד אחד. מצד שני, אני לא רואה שהאופוזיציה פה
– יש חוקים, והם מעבירים אותם עד 01:00 לפנות בוקר ו-02:00 ו-03:00 לפנות
בוקר, וכל דקה היא זהב.

<< דובר >> מאיר פרוש (יהדות התורה): << דובר >>

דבר ברור, אני לא שומע מה אתה אומר לאופוזיציה.

<< דובר >> רם שפע (העבודה): << דובר >>

מה הטענה - - -

<< דובר >> איתן גינזבורג (כחול לבן): << דובר >>

שהם לא חוסכים מהכנסת את זמני המליאה. זה מה שאני אומר. ממילא מדובר פה על
הודעת ראש הממשלה ואי-אמון, שזה כמעט אותו דבר. לכן הייתי חוזר לשלוש דקות,
אבל אם אדוני יחליט ארבע אז אני מכבד את אדוני, אבל אני חושב שבמסגרת האופן
שבו מתנהלת האופוזיציה ולא מאפשרת למליאה להתנהל - - -

<< דובר >> רם שפע (העבודה): << דובר >>

שלא כמנהגי, בניגוד לאיתן, אני חושב שאם יהיו ארבע דקות לכל אחד אז
העולם - - -

<< דובר >> ארבל אסטרחן: << דובר >>

לכל סיעה.

<< דובר >> רם שפע (העבודה): << דובר >>

לכל סיעה, כמובן.

<< דובר >> מאיר פרוש (יהדות התורה): << דובר >>

רם, כי אתה שמעת אותי ואיתן לא שמע אותי.

<< דובר >> רם שפע (העבודה): << דובר >>

אני פשוט הקשבתי. גם איתן הקשיב.

<< דובר >> איתן גינזבורג (כחול לבן): << דובר >>

לא הייתי פה.

<< דובר >> בועז טופורובסקי (יש עתיד): << דובר >>

אפשר לסגור על 3.5.

<< דובר >> איתן גינזבורג (כחול לבן): << דובר >>

יאללה, ארבע דקות.

<< יור >> היו"ר ניר אורבך: << יור >>

אני מכבד את העמדה של חבר הכנסת גינזבורג, גם יש בה היגיון, למרות מה שאמר
חבר הכנסת פרוש. אבל אני חושב שמאחר שגם מדובר בדיון סיעתי ולא דיון אישי,
וגם זה הנוהג שהיה לפחות בכנסות האחרונות, אז אני מציע כן לאמץ את ארבע
הדקות כמסגרת הזמן של הדיון הסיעתי המשולב. אז אנחנו נעבור עכשיו להצבעה.

<< דובר >> יבגני סובה (ישראל ביתנו): << דובר >>

על מה אנחנו מצביעים?

<< יור >> היו"ר ניר אורבך: << יור >>

שלום לך, חבר הכנסת סובה.

<< דובר >> רם שפע (העבודה): << דובר >>

אתה יכול להצביע איתנו.

<< דובר >> איתן גינזבורג (כחול לבן): << דובר >>

מה שעושה פרוש – תעשה הפוך.

<< דובר >> מאיר פרוש (יהדות התורה): << דובר >>

פרוש לא יכול לעשות כלום.

<< דובר >> רם שפע (העבודה): << דובר >>

פרוש לא יכול להצביע. פרוש, אתה רוצה שאצביע בשבילך?

<< יור >> היו"ר ניר אורבך: << יור >>

אנחנו עוברים להצבעה. חבר הכנסת סובה, תצטרף אלינו. מי בעד ארבע דקות לדיון
הסיעתי המשולב? ירים את ידו.

<< דובר >> נועה בירן - דדון: << דובר >>

חמישה בעד.

<< יור >> היו"ר ניר אורבך: << יור >>

מי נגד?

<< דובר >> מאיר פרוש (יהדות התורה): << דובר >>

שיירשם כאילו אני מצביע נגד. שיירשם.

הצבעה

אושר.

<< יור >> היו"ר ניר אורבך: << יור >>

אני מנסה עוד לעכל מה זה אומר, אבל בסדר.

<< נושא >> ג. בקשת הממשלה להקדמת הדיון בהצעת חוק שחרור על-תנאי ממאסר
(תיקון מס' 17 – הוראת שעה) (תיקון) (הארכת תוקף), התשפ"ב–2021 (מ/1449),
בכל הקריאות << נושא >>

<< יור >> היו"ר ניר אורבך: << יור >>

אנחנו עוברים לנושא הבא שעל סדר-היום. יש פה את בקשת יושב-ראש ועדת הכספים,
רק אני רציתי שהוא יגיע הנה. אז רומן הלך להביא אותו. אנחנו נעבור בינתיים
לסעיף ג': בקשת הממשלה להקדמת הדיון בהצעת חוק שחרור על-תנאי ממאסר (תיקון
מס' 17 – הוראת שעה) (תיקון) (הארכת תוקף), התשפ"ב–2021 (מ/1449), בכל
הקריאות. בבקשה, עו"ד גולדנברג, תסבירי לנו.

<< דובר >> שמרית גולדנברג: << דובר >>

מדובר בהוראת שעה. תקופת הוראת השעה תסתיים ב-14 באוקטובר. מכוח הוראת השעה
הזאת פועלת היום בשירות בתי הסוהר יחידה מנהלית ייעודית שלמעשה דנה בבקשות
לשחרור על תנאי של אסירים שנידונו לתקופות מאסר קצרות, ככלל תקופות של עד
שנה. ואנחנו מבקשים בהצעת החוק להאריך את הוראת השעה בשנתיים נוספות. נוצר
כאן למעשה סד זמנים עד למועד הפקיעה ולכן מאוד חשוב בעינינו שהצעת החוק
תשלים את הליכי החקיקה עד למועד הפקיעה, כך שתהיה רציפות והיחידה תמשיך את
הפעולה שלה.

אני כן אציין שמצב שבו הדבר הזה לא יקרה, יש לו משמעות עם פוטנציאל של
פגיעה בזכויות של אסירים. לאסירים אין זכות להשתחרר על תנאי ממאסר, יש להם
זכות שהבקשות שלהם לשחרור על תנאי יידונו במועד. והמשמעות של תום הוראת
השעה מבלי שהיא חודשה היא חזרה להסדר המשפטי שנהג קודם לכן, שבו אסירים
שנדונו לעונשי מאסר של שלושה עד שישה חודשים עניינם נדון בפני נציב בתי
הסוהר, אסירים שעונשי המאסר שלהם הם שישה חודשים ועד 12 חודשים עניינם נדון
בפני ועדות השחרורים.

החזרה למצב המשפטי הקודם, יש לו משמעויות נכבדות, במיוחד בתקופה הקרובה,
בכל מה שקשור ביכולת לקיים את הדיונים כסדרם במועד ביחס לכל אותם אסירים
שיצטרכו לחזור לסמכות של ועדת השחרורים או נציבת בתי הסוהר. לכן אנחנו
רואים דחיפות וחשיבות בהשלמה של הליכי החקיקה האלה.

<< דובר >> איתן גינזבורג (כחול לבן): << דובר >>

למה זה מגיע רק עכשיו?

<< יור >> היו"ר ניר אורבך: << יור >>

רגע, חבר הכנסת גינזבורג. קודם כול תודה רבה. אני עושה פה הפסקה בדיון הזה
ונחזור אליו תכף. פשוט ביקשתי מיושב-ראש ועדת הכספים אלכס קושניר לבוא לפה
כדי להציג את הבקשה שלו. הוא יצא באמצע דיון מוועדת הכספים והוא אמור לחזור
אליה, אז ניתן לו עכשיו להציג את זה. מי שירצה להתייחס גם לדבריו של חבר
הכנסת קושניר יתייחס, ואז נעבור להצבעה, ואחר כך נחזור חזרה לנושא הזה.

<< נושא >> ב. בקשת יושב ראש ועדת הכספים להקדמת הדיון בהצעת חוק מיסוי
רווחים ממשאבי טבע (תיקון מס' 3), התשפ"א–2021 (מ/1400), לפני הקריאה
השנייה והשלישית << נושא >>

<< יור >> היו"ר ניר אורבך: << יור >>

אז אנחנו עוברים כרגע לסעיף ב' בסדר-היום: בקשת יושב ראש ועדת הכספים
להקדמת הדיון בהצעת חוק מיסוי רווחים ממשאבי טבע (תיקון מס' 3),
התשפ"א–2021 (מ/1400), לפני הקריאה השנייה והשלישית. חבר הכנסת קושניר,
בבקשה.

<< דובר >> אלכס קושניר (יו"ר ועדת הכספים): << דובר >>

תודה רבה, אדוני היושב-ראש. אני חושב שכולכם שמעתם על קרן העושר, וכולכם
שמעתם שקרן העושר פשוט לא מצליחה להתמלא וסוף סוף לקום. והסיבה לכך נעוצה
בכמה גורמים, אבל אחד הגורמים המשמעותיים זה עיכוב בתשלומי המס. תשלומי המס
שאמורים להגיע לקרן העושר אלה תשלומי המס מרווחי היתר של חברות למשאבי הטבע
וחברות הנפט. מה שאנחנו באים לתקן כאן בחוק הזה זה בעצם להגדיר שבמידה ויש
מס במחלוקת, אז 75% מהמס הזה משולם לרשות המיסים, עובר לקרן ביניים ואחר כך
יעבור גם לקרן העושר.

המשמעות של זה זה זירוז ההליכים להקמת קרן העושר וזירוז ההליכים לצבירת
הסכום הזה של מיליארד שקלים. לכן זה מאוד מאוד דחוף, כי אנחנו מחכים באמת
הרבה מאוד זמן, שמענו הרבה מאוד הבטחות סרק על הנושא הזה, באנו פה לעשות את
השינוי הזה, והינה אנחנו עושים אותו. לכן אני מבקש מהוועדה לקבל פטור מחובת
הנחה מתוקף דחיפות הנושא. תודה רבה.

<< יור >> היו"ר ניר אורבך: << יור >>

תודה רבה. מישהו מחברי הכנסת רוצה להתייחס?

<< דובר >> רם שפע (העבודה): << דובר >>

רק להבין מה הפרקטיקה שתקרה מחר בבוקר? יעבור החוק, מה יהיו ההשלכות
המיידיות?

<< דובר >> אלכס קושניר (יו"ר ועדת הכספים): << דובר >>

יש היום הרבה מאוד תיקים שמתנהלים בין רשות המיסים לבין אותן חברות שמנצלות
את משאבי הטבע, לא רק שלנו אלא בעיקר של הילדים שלנו. והפרקטיקה היא
שהולכים לבתי משפט ומנהלים תיקים מאוד - - - של הרבה מאוד זמן.

<< דובר >> רם שפע (העבודה): << דובר >>

מזרזים מולם הליכים - - -

<< דובר >> אלכס קושניר (יו"ר ועדת הכספים): << דובר >>

המטרה היא לזרז את התהליכים, להוריד את התמריץ מאותן החברות ללכת לבתי
המשפט, ולהגיע להסכמות כמה שיותר מהר, ולהעביר את הכסף לקרן העושר כמה
שיותר מהר.

<< דובר >> בועז טופורובסקי (יש עתיד): << דובר >>

אבל מה הדחיפות? זה קשור לתקציב?

<< דובר >> אלכס קושניר (יו"ר ועדת הכספים): << דובר >>

אין לזה שום קשר לתקציב. זה קשור לזה שהבטיחו לנו עשר שנים שקרן העושר
תתמלא, והיום חשבנו שהיא ב-700 מיליון, לפני שבועיים שמענו שזה בכלל 400
מיליון, ואנחנו לא מצליחים לגרד את המיליארד. אחת הסיבות לכך זה שהשומות
פשוט לא מגיעות. תשימו לב לדבר אחד, הקדמת תשלום המס כאן היא לא על מס
החברות והיא גם לא על שום מס אחר אלא על מיסים על רווחי היתר, ולכן זה מאוד
מאוד חשוב.

<< דובר >> איתן גינזבורג (כחול לבן): << דובר >>

אני אגיד אמירה: אני בעד החוק הזה, זה חוק שכחול לבן דחפו אותו בממשלה
הקודמת, השרה אורית פרקש הכהן, גם בממשלה הנוכחית וגם בממשלה הנוכחית.
החלנו על זה דין רציפות ואנחנו תומכים בחוק הזה בכל מאודנו. פרקטית אני לא
חושב שזה כל כך חשוב, הדיון הזה עכשיו של הקדמת דיון, כי זה לא יעלה היום
לדיון במליאה. וממילא אם זה לא יעלה לדיון במליאה אז זה מתייתר, מכיוון - -
-

<< דובר >> אלכס קושניר (יו"ר ועדת הכספים): << דובר >>

זה נמצא בסדר-היום.

<< דובר >> איתן גינזבורג (כחול לבן): << דובר >>

אז בוא נצביע בעד. אבל אני לא חושב שזה יעלה היום.

<< דובר >> אלכס קושניר (יו"ר ועדת הכספים): << דובר >>

בוא לפחות ניתן לזה הזדמנות, איתן.

<< דובר >> איתן גינזבורג (כחול לבן): << דובר >>

בסדר.

<< דובר >> אלכס קושניר (יו"ר ועדת הכספים): << דובר >>

ואגב, אתה מאוד מאוד צודק. מי שעומד מאחורי החוק הזה ודחף אותו, והיא דיברה
איתי וביקשה לקדם אותו מהר ככל שניתן, זו השרה אורית פרקש הכהן. היא צריכה
לקבל הרבה מאוד קרדיט על הדבר הזה. מגיע לה.

<< דובר >> רם שפע (העבודה): << דובר >>

הרבה מלחמות היא ניהלה עבור הנושא הזה בשנים שלפני שהיא הייתה בכנסת, צריך
לומר.

<< יור >> היו"ר ניר אורבך: << יור >>

תודה רבה. עוד מישהו רוצה להתייחס?

אנחנו נעבור להצבעה, מתוך הנחה שזה מופיע בסדר-היום. מי בעד הקדמת הדיון
לפני הקריאה השנייה והשלישית? ירים את ידו.

<< דובר >> נועה בירן - דדון: << דובר >>

חמישה בעד.

<< יור >> היו"ר ניר אורבך: << יור >>

מי נגד?

הצבעה

אושר.

<< יור >> היו"ר ניר אורבך: << יור >>

חברים, תודה רבה.

<< נושא >> ג. בקשת הממשלה להקדמת הדיון בהצעת חוק שחרור על-תנאי ממאסר
(תיקון מס' 17 – הוראת שעה) (תיקון) (הארכת תוקף), התשפ"ב–2021 (מ/1449),
בכל הקריאות << נושא >>

<< יור >> היו"ר ניר אורבך: << יור >>

אנחנו נחזור לדיון על סעיף ג'. איתן, כן.

<< דובר >> איתן גינזבורג (כחול לבן): << דובר >>

למה חיכיתם עד עכשיו?

<< דובר >> שמרית גולדנברג: << דובר >>

קודם כול ההיערכות לתום מועד הוראת השעה החלה כבר לפני חודשים ארוכים. היה
כאן תהליך כמובן של איסוף נתונים, בחינת המשמעויות שלהם. תוך כדי העבודה
התעוררו גם שאלות שונות שנוגעות למתווה. זאת אומרת, לא היו ספקות של ממש
לגבי המודל בפני עצמו, אבל כן התעוררו שאלות לגבי היבטים מסוימים
משמעותיים. באמת שניסינו לסיים את הדיונים האלה בתקופה של הוראת השעה.
נערכה בחינה מאוד מאוד משמעותית ורצינית. אבל חלק מהשאלות הן שאלות שיצריכו
בחינה משמעותית יותר.

הגענו גם למסקנה שבהתחשב בעובדה שחלק מהתקופה של הוראת השעה זו התקופה של
הקורונה, שגם לה יש השפעה, נכון יהיה להמשיך את איסוף הנתונים. כל התהליך
הזה ארך זמן. גם קבלת העמדות, אצל כל אחד מהגורמים היה שיקול הדעת שלו
והתהליכים הפנימיים שעברו אצלו, הבחינה הפנימית. וגם הדברים האלה השפיעו על
המועדים, והגענו למעשה לתקופה של הפגרה, החגים וכדומה.

<< דובר >> בועז טופורובסקי (יש עתיד): << דובר >>

אם אנחנו לא נאשר את זה, אז אחרי 14 באוקטובר זה אוטומטית יפוג, או כמו
שהיו לנו כאן מספר הוראות שעה שלא אישרנו, והתברר שאפשר היה להמשיך אותן,
שיש איזשהו אלמנט? אני אגיד לך למה. פשוט אנחנו בעומס מאוד מאוד גדול עד
אישור התקציב, ואנחנו מנסים להבין מה באמת דחוף, כי מהממשלה הכול דחוף כל
הזמן.

<< דובר >> איתן גינזבורג (כחול לבן): << דובר >>

אתם באים שבוע וחצי לפני תום המועד, הרבה ברירות אתם לא משאירים לנו, זה
קצת כמו אקדח ברקה, ואנחנו עוד אחראיים.

<< דובר >> בועז טופורובסקי (יש עתיד): << דובר >>

ואנחנו צריכים עוד ראשונה, שנייה, שלישית.

<< דובר >> שמרית גולדנברג: << דובר >>

אז אני אגיד שאני לא מכירה את הוראות השעה שהזכרת, ואני לא מכירה את
האפשרות הזאת. מה שאני כן יכולה לומר לגבי הוראת השעה הזו, שהמשמעות היא
שביום שבו הוראת השעה מסתיימת, אנחנו חוזרים להסדר המשפטי, להבנתי, שקדם
להוראת השעה, קרי אסירים של שלושה עד שישה חודשים – הסמכות לנציבת בתי
הסוהר; שישה חודשים ומעלה – לוועדות השחרורים. הדבר הזה מצריך את המערכות
האלה להתארגן בהתאם.

אבל זה לא רק שאלה של התארגנות, כי בשביל הלוגיסטיקה לא הייתי שמה על זה את
הדגש. אני חושבת שבסופו של דבר יש כאן פוטנציאל לפגיעה באסירים. אם בגלל
שכדי להיערך לדיונים שהם שונים במאפיינים שלהם, כדי להיערך לדיונים בוועדות
השחרורים, צריך לעשות כאן איזושהי היערכות – איסוף של חוות דעת - - -

<< דובר >> איתן גינזבורג (כחול לבן): << דובר >>

ומה ההסדר הקבוע עכשיו? שלושה עד שישה למי הולכים?

<< דובר >> שמרית גולדנברג: << דובר >>

שלושה עד שנה, ליתר דיוק, בהסדר הקיים עכשיו בהוראת השעה הולכים ליחידה
לשחרור ממאסרים קצרים, למעט שני סוגים של אוכלוסיות: אחד זה אסירים ששפוטים
לשישה עד 12 חודשים, שנדרשות לגביהם חוות דעת מיוחדות – עברייני מין,
אלימות במשפחה וחולי נפש – לגביהם נדרשות חוות דעת מיוחדות והם הושארו
בסמכות ועדת השחרורים. בנוסף, קטינים שמרצים עונשי מאסר שמעל שישה חודשים,
גם הם בסמכות ועדת השחרורים. גם שם המחשבה הייתה שנכון יהיה לקיים דיון
בוועדת השחרורים.

<< דובר >> איתן גינזבורג (כחול לבן): << דובר >>

אין פה באמת אבל פגיעה, כי גם שלושה עד שישה חודשים, אז לא תהיה אותה ועדה,
אלא לנציבת שב"ס תהיה את הסמכות.

<< דובר >> שמרית גולדנברג: << דובר >>

נכון.

<< דובר >> איתן גינזבורג (כחול לבן): << דובר >>

אז אין פה פגיעה. מישהו אחר ידון בזה.

<< דובר_המשך >> שמרית גולדנברג: << דובר_המשך >>

הסיבה שבגללה הוראת השעה הזאת נקבעה - - -

<< דובר >> איתן גינזבורג (כחול לבן): << דובר >>

שנייה, אנחנו לא כופרים בצורך בהצעת החוק. אבל אני מתחבר למה שאמר חבר
הכנסת טופורובסקי, שאומר שאם הצעת החוק לא עוברת בשבוע הקרוב, או לכל היותר
לא עוברת בקריאה הראשונה, אלא נגיד עוברת שבוע הבא בקריאה הראשונה, ונניח
ועדת החוקה לא תסיים את עבודתה עד ה-14, היא תיגרר עד ה-18 או עד ה-20, אז
כל מה שיקרה, שהסמכות עוברת מאותה ועדה לנציבת שירות בתי הסוהר.

<< דובר >> שמרית גולדנברג: << דובר >>

אז אני אנסה להסביר למה זה לא מדויק. זה נכון, הסמכות עוברת, אבל יש לדבר
הזה משמעויות.

<< דובר >> איתן גינזבורג (כחול לבן): << דובר >>

צריך לקבוע לנציבה זמן שהיא צריכה לדון בזה. משמעות.

<< דובר >> שמרית גולדנברג: << דובר >>

נכון, בסדר, אבל לא לזה אני מכוונת. קודם כול, הדיון בפני היחידה לשחרור
ממאסרים קצרים הוא דיון על יסוד הכתב, הוא לא דיון בהשתתפות צדדים והאסיר.
הוא מגיש בקשה, יכול להגיש את הטעמים שלו, היחידה דנה. זו יחידה מנהלית,
היא לא מקיימת דיון שהוא אדברסרי. ועדת השחרורים מקיימת דיון כזה. יהיו
אסירים למשל שיעברו מהסמכות של היחידה לסמכות ועדת השחרורים, ואולי ירצו
ייצוג על ידי עורך דין, אולי ירצו מינוי של סנגור, מה שביחידה לא נדרש, והם
ייפגעו כמובן.

עכשיו, חשוב לי להדגיש, מדובר באסירים שתקופות הרישיון שלהם הן תקופות
קצרות, בין חודש לארבעה חודשים בסופו של דבר. כל עיכוב הזה, המשמעות
שלו - - -

<< דובר >> איתן גינזבורג (כחול לבן): << דובר >>

לא, אמרת שבין שלושה לשישה הולך לנציבה.

<< דובר >> שמרית גולדנברג: << דובר >>

לא. זה אם חוזרים להסדר המשפטי שהיה קודם. בהסדר היום שלושה חודשים עד שנה
הולכים ליחידה. אלה תקופות מאוד קצרות. אחת הסיבות שהיחידה הזאת הוקמה זה
בגלל שביחס לאסירים שתקופות המאסר שלהם קצרות מאוד קשה ההתארגנות הזאת,
איסוף החומר שנדרשים מוועדת השחרורים, ובגלל תקופת הרישיון הקצרה לא תמיד
יספיקו לדון בעניין שלהם במועד.

<< דובר >> איתן גינזבורג (כחול לבן): << דובר >>

תודה.

<< יור >> היו"ר ניר אורבך: << יור >>

מישהו עוד רוצה להוסיף?

אז אנחנו נעבור להצבעה על בקשת הממשלה להקדמת הדיון בהצעת חוק שחרור
על-תנאי ממאסר בכל הקריאות.

<< דובר >> נועה בירן - דדון: << דובר >>

רגע, אני חושבת שאין לנו קוורום. חסר לנו חבר קבוע, אי-אפשר להצביע.

<< דובר >> יעקב אשר (יהדות התורה): << דובר >>

אני בכפילות, הרב פרוש הוא הנציג. אני באתי רק לשאול אם אבו מאזן שלח לך גם
איזה מסר.

<< יור >> היו"ר ניר אורבך: << יור >>

אני משובץ.

<< דובר >> מאיר פרוש (יהדות התורה): << דובר >>

ביקשתי בתחילת הדיון. צריכים לבוא בהתחלה כדי לשמוע. הייתה הצהרה מדינית.
הייתה דממה של דקה.

<< דובר >> איתן גינזבורג (כחול לבן): << דובר >>

בוא נעבור לסעיף הבא.

<< יור >> היו"ר ניר אורבך: << יור >>

כן, אנחנו נעבור לסעיף הבא. את ההצבעה נעשה עוד מעט. נעבור לסעיף הבא.

<< דובר >> מאיר פרוש (יהדות התורה): << דובר >>

למה אתה מתלונן רק על הקואליציה שהיא מפריעה לכם?

<< דובר >> איתן גינזבורג (כחול לבן): << דובר >>

היא לא מפריעה.

<< דובר >> מאיר פרוש (יהדות התורה): << דובר >>

לא, אמרת שאתה לא רוצה לתת לנו ארבע דקות, שלא מגיע לנו על ההתנהלות שלנו.

<< יור >> היו"ר ניר אורבך: << יור >>

אנחנו נעבור לשלושה האחרונים. אני עוד מקווה שיגיעו שמות של חברי
האופוזיציה ביחס לוועדות, ואז נוכל להצביע על סעיפים ד', ה', ו' וז'.

<< נושא >> ט. הקמת ועדה משותפת לוועדת הכנסת ולוועדת הכספים לתקציב הכנסת
<< נושא >>

<< יור >> היו"ר ניר אורבך: << יור >>

כרגע אני עובר לסעיף ט': הקמת ועדה משותפת לוועדת הכנסת ולוועדת הכספים
לתקציב הכנסת. אני אקריא את ההודעה שאני ארצה אחר כך גם להקריא במליאה:
בהתאם לסעיף 11(ב) לחוק יסודות התקציב, התשמ"ה–1985, וסעיף 110(א) לתקנון
הכנסת, החליטה ועדת הכנסת על הקמת ועדה משותפת לוועדת הכנסת ולוועדת הכספים
לתקציב הכנסת. הוועדה המשותפת תהיה בת עשרה חברים, חמישה מכל ועדה, לפי
ההרכב הבא: מטעם ועדת הכנסת ­– אני יושב-ראש, חבר הכנסת בועז טופורובסקי,
חבר הכנסת איתן גינזבורג, נציג סיעת הליכוד ונציג סיעת הציונות הדתית; מטעם
ועדת הכספים – חברי הכנסת אלכס קושניר, אימאן ח'טיב יאסין, נעמה לזימי,
נציג סיעת ש"ס ונציג סיעת יהדות התורה. מי בעד? ירים את ידו.

<< דובר >> יעקב אשר (יהדות התורה): << דובר >>

כמה לליכוד יש?

<< קריאה >> קריאה: << קריאה >>

אחד.

<< דובר >> יעקב אשר (יהדות התורה): << דובר >>

אחד מתוך עשרה? יפה מאוד. פרופורציה בהחלט - - -

<< דובר >> נועה בירן - דדון: << דובר >>

חמישה בעד.

<< יור >> היו"ר ניר אורבך: << יור >>

מי נגד?

הצבעה

אושר.

<< יור >> היו"ר ניר אורבך: << יור >>

ההרכב אושר. אנחנו סיימנו כרגע את סעיף ט'.

<< דובר >> יעקב אשר (יהדות התורה): << דובר >>

אנחנו לא הצבענו. הוא לא אושר.

<< דובר >> מאיר פרוש (יהדות התורה): << דובר >>

- - - יכולים להצביע.

<< יור >> היו"ר ניר אורבך: << יור >>

שאלנו מי נגד. אתה היית עסוק בלספור כמה נציגים יש בליכוד.

<< דובר >> מאיר פרוש (יהדות התורה): << דובר >>

לא, פעם אחת ביקשנו ממך היום לרשום את הנגד שלנו.

<< דובר >> יעקב אשר (יהדות התורה): << דובר >>

כל עוד שאנחנו לא יכולים להצביע אתה לא צריך להעלות נושאים.

<< יור >> היו"ר ניר אורבך: << יור >>

איך אתה רוצה שזה יתבצע, חבר הכנסת פרוש? הנגד, איך אתה רוצה?

<< דובר >> מאיר פרוש (יהדות התורה): << דובר >>

כאיש אופוזיציה אנחנו נגד. אמרתי כבר קודם.

<< יור >> היו"ר ניר אורבך: << יור >>

מאה אחוז, נגד. עכשיו זה לא להירשם כאילו, עכשיו זה נגד ממש.

<< נושא >> י. קביעת ממלאי מקום קבועים בוועדות הבאות: ועדת הכלכלה; ועדת
הפנים והגנת הסביבה; ועדת העבודה והרווחה; ועדת החינוך, התרבות והספורט;
ועדת הכספים; ועדת מיזמי תשתיות לאומיים מיוחדים ושירותי דת יהודיים;
הוועדה המשותפת לתקציב הביטחון << נושא >>

<< יור >> היו"ר ניר אורבך: << יור >>

טוב, אנחנו נעבור לסעיף י': קביעת ממלאי מקום קבועים בוועדות הבאות - -

<< דובר >> מאיר פרוש (יהדות התורה): << דובר >>

מה זה הדבר הזה?

<< יור >> היו"ר ניר אורבך: << יור >>

- - ועדת הכלכלה; ועדת הפנים והגנת הסביבה; ועדת העבודה והרווחה. הסיעות
ביקשו שיהיו ממלאי מקום קבועים, אנחנו נענים לבקשתם.

<< דובר_המשך >> מאיר פרוש (יהדות התורה): << דובר_המשך >>

בעבר זה גם היה?

<< קריאה >> קריאה: << קריאה >>

כן.

<< דובר_המשך >> מאיר פרוש (יהדות התורה): << דובר_המשך >>

רק בחוץ וביטחון, לא?

<< קריאה >> קריאה: << קריאה >>

לא.

<< יור >> היו"ר ניר אורבך: << יור >>

אני כבר אקרא את זה עם השמות.

בוועדת הכלכלה ממלאי המקום הקבועים הם חברי הכנסת: מטעם סיעת כחול לבן –
איתן גינזבורג; מטעם סיעת יש עתיד – יסמין פרידמן; מטעם סיעת ישראל ביתנו –
שרון רופא אופיר.

בוועדת הפנים והגנת הסביבה ממלאי המקום הקבועים הם: מטעם סיעת יש עתיד –
חברות הכנסת יסמין פרידמן ומירב בן ארי.

בוועדת העבודה והרווחה, בוועדת החינוך, התרבות והספורט, ממלאי המקום
הקבועים: מטעם סיעת יש עתיד – חברת הכנסת יסמין פרידמן.

בוועדת הכספים: מטעם סיעת הרשימה המשותפת – חבר הכנסת אוסאמה סעדי.

בוועדת מיזמי תשתיות לאומיים מיוחדים ושירותי דת יהודיים ממלאי המקום
הקבועים: חבר הכנסת גלעד קריב, שיכהן כממלא מקום על מכסת סיעת מרצ.

בוועדה המשותפת לתקציב הביטחון: מטעם ועדת הכספים ממלאי המקום הם: חבר
הכנסת מאיר יצחק הלוי יכהן כממלא מקום של חברת הכנסת יעל רון בן משה, חברת
הכנסת נירה שפק תכהן כממלאת מקום של חבר הכנסת ניר אורבך; מטעם ועדת החוץ
והביטחון ממלא המקום יהיה חבר הכנסת איתן גינזבורג, שיכהן כממלא מקום של
חבר הכנסת צבי האוזר.

<< דובר >> איתן גינזבורג (כחול לבן): << דובר >>

מה?

<< יור >> היו"ר ניר אורבך: << יור >>

זה מה שכתוב לי. אני מקבל מהסיעות את זה.

<< דובר >> נועה בירן - דדון: << דובר >>

מטעם ועדת החוץ והביטחון.

<< יור >> היו"ר ניר אורבך: << יור >>

אני הייתי מציע, פה יש את יושב-ראש סיעת כחול לבן - - -

<< דובר >> רם שפע (העבודה): << דובר >>

- - -

<< יור >> היו"ר ניר אורבך: << יור >>

אתה חושב שזה לא נכון? אני אוריד את זה.

<< דובר >> איתן גינזבורג (כחול לבן): << דובר >>

לא שמעתי מה אמרת.

<< דובר >> בועז טופורובסקי (יש עתיד): << דובר >>

אתה ממונה במקומו של צבי האוזר.

<< דובר >> יעקב אשר (יהדות התורה): << דובר >>

אני מבקש לפרט, אני לא הבנתי.

<< יור >> היו"ר ניר אורבך: << יור >>

אנחנו נבין ואז - - -

<< דובר >> יעקב אשר (יהדות התורה): << דובר >>

אה, אתם כקואליציה לא מבינים עוד?

<< דובר >> איתן גינזבורג (כחול לבן): << דובר >>

אני לא שמעתי. היה פה רעש. מדברים פה מאחוריי ואני לא שומע.

<< יור >> היו"ר ניר אורבך: << יור >>

אז קודם כול בוועדת הכלכלה אתה גם כן - - -

<< דובר >> איתן גינזבורג (כחול לבן): << דובר >>

זה הבנתי.

<< יור >> היו"ר ניר אורבך: << יור >>

זה בסדר? יופי. בוועדת החוץ והביטחון תהיה ממלא מקום של חבר הכנסת צבי
האוזר.

<< דובר_המשך >> איתן גינזבורג (כחול לבן): << דובר_המשך >>

איפה?

<< דובר >> ארבל אסטרחן: << דובר >>

במשותפת לתקציב הביטחון.

<< יור >> היו"ר ניר אורבך: << יור >>

איתן, אתה רוצה עוד לחשוב על זה?

<< דובר >> יעקב אשר (יהדות התורה): << דובר >>

איתן, אל תקבל החלטה. זה דבר חשוב.

<< יור >> היו"ר ניר אורבך: << יור >>

אנחנו נעבור להצבעה.

<< דובר >> יעקב אשר (יהדות התורה): << דובר >>

אדוני היושב-ראש, מי יחליף את מיכל רוזין אם תהיה לה עוד פעם ישיבה אצל אבו
מאזן? מי יחליף אותה בוועדות?

<< יור >> היו"ר ניר אורבך: << יור >>

אנחנו על זה. אנחנו נעדכן אותך.

אנחנו עוברים להצבעה על ממלאי המקום הקבועים בוועדות. מי בעד? ירים את ידו.

<< דובר >> נועה בירן - דדון: << דובר >>

שבעה בעד.

<< יור >> היו"ר ניר אורבך: << יור >>

מי נגד?

<< דובר >> מאיר פרוש (יהדות התורה): << דובר >>

לא יעלה על הדעת.

<< דובר >> יעקב אשר (יהדות התורה): << דובר >>

אם הייתה לנו אפשרות כנציגות - - -

<< יור >> היו"ר ניר אורבך: << יור >>

איך לרשום את זה? מי נמנע?

הצבעה

אושר.

<< יור >> היו"ר ניר אורבך: << יור >>

בסדר, עברה ההחלטה הזו גם כן.

<< דובר >> יעקב אשר (יהדות התורה): << דובר >>

עברה עאלק. זה לא עברה. זה משחק מכור.

<< דובר >> שרן מרים השכל (תקווה חדשה): << דובר >>

אתם מוזמנים להירשם - - -

<< דובר >> יעקב אשר (יהדות התורה): << דובר >>

אתם מוזמנים לנהוג בצורה מכובדת והגיונית.

<< דובר >> שרן מרים השכל (תקווה חדשה): << דובר >>

אנחנו נהגנו בצורה מכובדת. בדיון שהלכתם לבג"ץ כך גם בג"ץ קבע.

<< דובר >> יעקב אשר (יהדות התורה): << דובר >>

כן, בג"ץ אתכם, תהיי רגועה.

<< יור >> היו"ר ניר אורבך: << יור >>

חבר הכנסת יעקב אשר, אני אתן לך זכות דיבור.

<< נושא >> ג. בקשת הממשלה להקדמת הדיון בהצעת חוק שחרור על-תנאי ממאסר
(תיקון מס' 17 – הוראת שעה) (תיקון) (הארכת תוקף), התשפ"ב–2021 (מ/1449),
בכל הקריאות << נושא >>

<< יור >> היו"ר ניר אורבך: << יור >>

אני רוצה לחזור לסעיף שעסקנו בו כשלא היית, רק להצבעה. סעיף ג': בקשת
הממשלה להקדמת הדיון בהצעת חוק שחרור על-תנאי ממאסר (תיקון מס' 17 – הוראת
שעה) (תיקון) (הארכת תוקף), התשפ"ב–2021 (מ/1449), בכל הקריאות.

<< דובר >> יעקב אשר (יהדות התורה): << דובר >>

יש קוורום?

<< יור >> היו"ר ניר אורבך: << יור >>

יש קוורום.

מי בעד? ירים את ידו.

<< דובר >> נועה בירן - דדון: << דובר >>

שבעה בעד.

<< דובר >> מאיר פרוש (יהדות התורה): << דובר >>

אפשר לבקש רוויזיה או שאין לנו זכות?

<< יור >> היו"ר ניר אורבך: << יור >>

מי נגד? אפשר לבקש רוויזיה.

הצבעה

אושר.

<< דובר >> מאיר פרוש (יהדות התורה): << דובר >>

אפשר לבקש רוויזיה?

<< דובר >> איתן גינזבורג (כחול לבן): << דובר >>

אפשר, אפשר.

<< יור >> היו"ר ניר אורבך: << יור >>

לא אתה.

<< דובר >> יעקב אשר (יהדות התורה): << דובר >>

למה הוא לא? גם רוויזיה תיקחו לנו? מה עוד תיקחו לנו?

<< דובר >> בועז טופורובסקי (יש עתיד): << דובר >>

אם צריך, אני אבקש במקומך.

<< יור >> היו"ר ניר אורבך: << יור >>

הוא יכול לבקש רוויזיה?

<< דובר >> איתן גינזבורג (כחול לבן): << דובר >>

יכול לבקש. כל חבר כנסת יכול לבקש.

<< דובר >> מאיר פרוש (יהדות התורה): << דובר >>

אפשר להצביע. ויתרתי על הרוויזיה.

<< יור >> היו"ר ניר אורבך: << יור >>

תודה רבה.

<< דובר >> יבגני סובה (ישראל ביתנו): << דובר >>

נועה, אפשר להגיד משהו? בגלל שהייתי בוועדת הכלכלה – הישיבה ממשיכה, נכון?

<< יור >> היו"ר ניר אורבך: << יור >>

כן, כן.

<< דובר >> יבגני סובה (ישראל ביתנו): << דובר >>

אני רציתי להגיד פה כמה דברים גם לפרוטוקול ולבדוק את העניין.

<< דובר >> יעקב אשר (יהדות התורה): << דובר >>

לגבי הפגישה עם אבו מאזן?

<< דובר >> יבגני סובה (ישראל ביתנו): << דובר >>

מה אני קשור?

<< דובר >> יעקב אשר (יהדות התורה): << דובר >>

לא, זה הנושא.

<< דובר >> יבגני סובה (ישראל ביתנו): << דובר >>

יעקב, הקואליציה מורכבת משמונה סיעות, אבל אנחנו בצד השני, לא בצד הזה.

<< יור >> היו"ר ניר אורבך: << יור >>

חבר הכנסת פרוש ביקש ממני הצהרה מדינית, אמרתי לו שזה יהיה בסוף. את כל
הדברים המדיניים נשאיר לסוף.

<< דובר >> יבגני סובה (ישראל ביתנו): << דובר >>

לא, את המורכבות של הקואליציה צריך להסביר לו בנפרד.

אדוני היושב-ראש, יש לי שאלה קטנה: כבר למעלה משלושה חודשים אתה, יושבת-ראש
הקואליציה, מנהלים פה שיח עם האופוזיציה בעניין איוש הוועדות.

<< דובר >> מאיר פרוש (יהדות התורה): << דובר >>

לא היית בתחילת הישיבה.

<< דובר >> יבגני סובה (ישראל ביתנו): << דובר >>

בדיוק אמרתי את זה, שהייתי בוועדת הכלכלה ולא הייתי בתחילת הישיבה, אז למה
אתה קוטע אותי, פרוש? בדיוק אמרתי, בגלל שהייתי בוועדת הכלכלה אז פספסתי.

<< דובר >> מאיר פרוש (יהדות התורה): << דובר >>

היושב-ראש, תרשום אותי לדיון.

<< דובר >> יבגני סובה (ישראל ביתנו): << דובר >>

אדוני היושב-ראש, שבוע הבא אנחנו מציינים את יום העלייה. ולי באופן אישי
כואב שוועדת העלייה והקליטה, שאני אמור להיות חבר בה וגם ביקשתי להיות חבר
בה – אומנם אני עולה חדש עם ותק של 24 שנים, אבל אני חושב שזה נושא סופר
חשוב, ונושאים שהם מעבר לנושאים של העולם, גם נושאים של תוכניות שהיו, כמו
למשל תוכניות "תגלית", סל"ע, "מסע". הנושאים האלה בדרך כלל נידונים בוועדת
העלייה והקליטה.

עכשיו, אני מבין ששלושה חודשים שהאופוזיציה לא מעבירה שמות – ויש להם את
השיקולים שלהם, אני לא נכנס לשיקולים שלהם, אני לא מתווכח איתם – ואגב, זו
ועדה שאמורה להיות בידיה של האופוזיציה, אז מי שנפגע אלה אותם אנשים
שאמורים לקבל את הטיפול והסיוע של ועדת העלייה והקליטה.

עכשיו, אני יודע שזה נשמע מופרך, אבל בואו נחשוב אולי להקים ועדה זמנית או
יושב-ראש זמני של ועדת העלייה והקליטה. אם הם לא רוצים, אז לא צריך, אז
בואו נקים את זה, בוא נעשה את זה.

<< דובר >> יעקב אשר (יהדות התורה): << דובר >>

קחו את הכול.

<< דובר >> יבגני סובה (ישראל ביתנו): << דובר >>

שהוועדה הזאת תתחיל לפעול, כי זה לא הגיוני שוועדה כל כך חשובה, שמדינת
ישראל מתבססת על עלייה, לא תפעל. ואני חושב שזו גם זכות גדולה להיות חבר
בוועדת העלייה והקליטה. תמיד מתייחסים לוועדה הזאת כאילו זו ועדת נישה,
אפילו יושבים למטה בקומת קרקע בממ"ד.

אני חושב שזו אחת הוועדות החשובות בכנסת. בואו נשקול אפילו להוציא את זה
מהשיח הכללי, ולחשוב אולי אנחנו נוכל לתפעל את הוועדה הזאת, שהיא ועדה סופר
חשובה, בטח לאור שבוע העלייה שאנחנו נציין כאן בכנסת שבוע הבא. יש לך תשובה
אולי בעניין של ועדת העלייה והקליטה?

<< יור >> היו"ר ניר אורבך: << יור >>

עוד רגע אחד, חברת הכנסת סילמן. חבר הכנסת סובה, קודם כול תודה רבה. לפני
שאני מעביר את רשות הדיבור ליושבת-ראש הקואליציה - -

<< דובר >> מאיר פרוש (יהדות התורה): << דובר >>

אני ביקשתי.

<< יור >> היו"ר ניר אורבך: << יור >>

חבר הכנסת פרוש, בסדר, היא פשוט נרשמה לפניך.

- - אני מאוד מזדהה עם מה שאתה אומר, רק אני אומר גם כלפי עצמנו, בסוף
עבודת כנסת תקינה היא ודאי גם אינטרס של הקואליציה. וגם אם אנחנו צודקים,
אנחנו צריכים במשקל האיזונים לראות שאנחנו גם חכמים, לא רק צודקים. אני
חושב שאנחנו הגענו מבחינתנו, כך אני מרגיש, למיצוי של העבודה העצמאית, נקרא
לזה ככה, ואנחנו כולנו מחכים שתהיה התעשתות כללית פה. וכמו שאמרתי בתחילת
הישיבה, אני מאוד מקווה שברגע שהדיונים בבג"ץ וכל הנושא הזה יוסר
מסדר-היום, גם נוכל חזרה לחזור לשולחנות משותפים ולהתחיל לעבוד.

חברת הכנסת סילמן, יושבת-ראש הקואליציה, אני אשמח אם תאמרי כמה דברים.
בעיקר אנחנו כרגע מתייחסים לסעיפים ד', ה', ו' וז' על סדר-היום, שזה הצעות
של הקואליציה לאופוזיציה. ואני רוצה גם שתתייחסי לסעיף ח', שמדבר על הוספת
חבר מסיעות האופוזיציה לוועדת העבודה והרווחה, שבכל מקרה היום נקבל החלטה
בכל פורום שהוא.

<< דובר >> עידית סילמן (ימינה): << דובר >>

שלום לכולם, תודה רבה.

<< דובר >> יעקב אשר (יהדות התורה): << דובר >>

זה נעשה באופן וולונטרי, לא בגלל הבג"ץ.

<< דובר >> עידית סילמן (ימינה): << דובר >>

וולונטרי לחלוטין.

<< דובר >> יעקב אשר (יהדות התורה): << דובר >>

אין ספק. עם שמונה מירכאות. כן, בבקשה.

<< יור >> היו"ר ניר אורבך: << יור >>

זה ברור שהקואליציה היא אידאולוגית נטו והקואליציה רק פוליטית. בסדר?

<< דובר >> בועז טופורובסקי (יש עתיד): << דובר >>

אני חולק - - -

<< דובר >> עידית סילמן (ימינה): << דובר >>

ניהלנו תהליך של משא ומתן בין הקואליציה לאופוזיציה. שמענו את דרישותיה של
האופוזיציה להגדלת מקומות בוועדת הכספים, הגדלת מקומות בוועדת החוץ
והביטחון, עוד ועדות משנה שהיה חשוב להם. כל מה שיכולנו ללכת מבחינתנו,
מבחינת הקואליציה, דרך לטובת העשייה המשותפת, התקינה, של ניהול הכנסת בין
קואליציה לאופוזיציה עשינו.

נכון שנותרנו חלוקים בנושא ועדת הכספים, כשאנחנו ביקשנו לעצמנו פלוס שתיים
והאופוזיציה מבקשת שנרד לפלוס אחד, והסברנו שבזה אנחנו נוכל להיות גמישים,
אבל בדברים אחרים – כמובן עוד ועדות מיוחדות, עוד ועדות משנה בחוץ וביטחון,
בכלל מקום בוועדת העבודה והרווחה – וכן אם נגיע לידי הסכמה בהסכמה ניתן גם
מקום בחוקה, ועוד דברים נוספים, גם הנושא של סגני יו"ר הכנסת. כל מה
שיכולנו לעשות מבחינתנו, ואנחנו רוצים גם לעשות.

ולכן אנחנו מביאים את זה היום פה לוועדה לאישור. לא ייתכן שיהיו ועדות כנסת
שכרגע לא יעבדו כי לא נותנים שמות, סגני יושב-ראש. וחבל, כי יש הרבה קולות
מתוך האופוזיציה שרוצים לקחת חלק פעיל בוועדות, ושגם מגיעים לוועדות
ומשמיעים את קולם. והיינו שמחים שהם יוכלו גם להצביע בוועדות. זו הצורה
התקינה שבה הכנסת אמורה להתנהל.

האופוזיציה לטעמנו, וגם לטעמי, צריכה להיות עניינית, צריכה לבוא, צריכה
להביע את עמדתה. אני כל הזמן אומרת, כשחבר הכנסת אורי מקלב, וגם אתמול חבר
הכנסת איתמר בן גביר, מגיעים לוועדות שלנו, ומביאים נקודות מבט נוספות
ואחרות שלא תמיד מביאים אותן לשולחן, זה חשוב, זה הכרחי.

<< דובר >> יעקב אשר (יהדות התורה): << דובר >>

רק שישאירו את האצבע בבית.

<< דובר >> עידית סילמן (ימינה): << דובר >>

והנושא של פלוס אחד או שניים בוועדת הכספים בעייני נכון שהוא חשוב אבל הוא
לא חזות הכול. ואם יש דברים שהקואליציה כקואליציה שהרכיבה ממשלה - -

<< דובר >> יעקב אשר (יהדות התורה): << דובר >>

אם הוא לא חזות הכול אז למה אתם מתעקשים?

<< דובר >> עידית סילמן (ימינה): << דובר >>

- - ומעבירה תקציב אחרי יותר משנתיים וחצי, כמעט שלוש, שלא היה כאן תקציב,
אז כן, נכון לעכשיו הפלוס שתיים בוועדת הכספים הוא קריטי והכרחי לנו.

<< דובר >> מאיר פרוש (יהדות התורה): << דובר >>

כמה היה חסר כדי שאת תאמרי: ממשלה כזו מוטב שלא תוקם? כמה היה חסר?

<< דובר >> עידית סילמן (ימינה): << דובר >>

זה לא קשור ל"מוטב שלא תוקם".

<< דובר >> מאיר פרוש (יהדות התורה): << דובר >>

כמה מהחברים שלך אמרו: מוטב שלא תוקם כזו ממשלה? "קמה הממשלה" – איזו ממשלה
קמה?

<< דובר >> עידית סילמן (ימינה): << דובר >>

אני כרגע אומרת היכן אנחנו נמצאים, ואיפה אנחנו נשמח שאתם תבואו לקחת חלק.

<< דובר >> יעקב אשר (יהדות התורה): << דובר >>

מרגשת אותי.

<< דובר >> עידית סילמן (ימינה): << דובר >>

ולכן אנחנו מביאים את הסעיפים האלה לכאן, לוועדת הכנסת, כדי שנוכל למנות,
בשותפות כמובן, זה הדבר שהכי היינו שמחים בו והכי היינו רוצים בו. ואם יש
בקשות נוספות, אנחנו תמיד ענייניים לשמוע אותן, כמו שכשהביאו אותן לפתחנו
אכן נתנו, ועוד נהיה מוכנים לתת בהסכמה, כמו שנאמר פה, מקום בחוקה וכדומה.
תודה רבה.

<< יור >> היו"ר ניר אורבך: << יור >>

תודה רבה לך. חבר הכנסת פרוש, בבקשה.

<< דובר >> מאיר פרוש (יהדות התורה): << דובר >>

דווקא הייתי רוצה שחברת הכנסת סילמן - - -

<< דובר >> יעקב אשר (יהדות התורה): << דובר >>

אה, את הולכת עוד פעם? את זורקת והולכת. גמרת את ההצגה. את מדברת כמה מרגש
אותך לשמוע את דעתם של הח"כים מהאופוזיציה.

<< דובר >> עידית סילמן (ימינה): << דובר >>

נכון.

<< דובר >> יעקב אשר (יהדות התורה): << דובר >>

את באה, שולחת דברים לפרוטוקול.

<< דובר >> עידית סילמן (ימינה): << דובר >>

אני כרגע מנהלת דיון בנושא של - - -

<< דובר >> יעקב אשר (יהדות התורה): << דובר >>

אז עם כל הכבוד, תמתיני לשמוע את הרב פרוש.

<< דובר >> עידית סילמן (ימינה): << דובר >>

אבל הם כרגע מחכים לי.

<< דובר_המשך >> יעקב אשר (יהדות התורה): << דובר_המשך >>

שיהיה לך קצת כבוד לקולגות שלך.

<< דובר >> עידית סילמן (ימינה): << דובר >>

אני אעלה בשמחה עוד כמה דקות.

<< דובר >> יעקב אשר (יהדות התורה): << דובר >>

אה, עוד כמה דקות. לא למדתם את הדברים הבסיסיים של הבניין הזה.

<< דובר_המשך >> עידית סילמן (ימינה): << דובר_המשך >>

- - - יוצאת לדיון בנושא סרטן השד.

<< דובר >> יעקב אשר (יהדות התורה): << דובר >>

חשבתי שאבו מאזן קורא לך.

<< דובר >> עידית סילמן (ימינה): << דובר >>

לא, לשם אני גם לא אלך.

<< דובר >> מאיר פרוש (יהדות התורה): << דובר >>

אל תתחייבי. התחייבות זה לא הדבר החזק שלכם.

<< דובר >> יעקב אשר (יהדות התורה): << דובר >>

תגידי בלי נדר.

<< יור >> היו"ר ניר אורבך: << יור >>

חבר הכנסת פרוש, בבקשה.

<< דובר >> מאיר פרוש (יהדות התורה): << דובר >>

בעצם היא מייתרת את הרצון שלי לדבר, כי רציתי שהיא תשמע. היא זו שמנהלת משא
ומתן, שלא תבוא אלינו בדרישה שאנחנו נוותר, כשהיא, חבריה, כל הגוש הזה
מדושן עונג עם כל התפקידים שיש לכם.

אבל אני כן רוצה לפנות לחבר הכנסת סובה, שמבקש בדחיפות לקיים פורום שקוראים
לו ועדת העלייה והקליטה.

<< דובר >> יבגני סובה (ישראל ביתנו): << דובר >>

ועדה, למה פורום?

<< דובר_המשך >> מאיר פרוש (יהדות התורה): << דובר_המשך >>

אמרת, אם לא ועדה, בוא נעשה משהו במקום.

<< דובר >> יבגני סובה (ישראל ביתנו): << דובר >>

לא, אמרתי: בוא נעשה יושב-ראש זמני, שיוכל לנהל את הוועדה.

<< דובר >> מאיר פרוש (יהדות התורה): << דובר >>

אני רוצה לומר שאני לפחות – אני חושב שגם חבריי, אבל אני יכול לבטא את מה
שאני מרגיש – אתה עולה 23 שנים?

<< דובר >> יבגני סובה (ישראל ביתנו): << דובר >>

תוסיף עוד שנה.

<< דובר >> מאיר פרוש (יהדות התורה): << דובר >>

24 שנים. דרך אגב, בחוק אחרי שבע שנים אתה כבר לא נחשב לעולה.

<< דובר >> יבגני סובה (ישראל ביתנו): << דובר >>

לא אמרתי שאני עולה. הרב פרוש, עולה אתה נשאר כל החיים, רק יש עולה חדש
ועולה ותיק.

<< דובר >> מאיר פרוש (יהדות התורה): << דובר >>

תודה רבה על הסיפה.

<< דובר >> יבגני סובה (ישראל ביתנו): << דובר >>

אתה רוצה גם לבדוק תעודת לידה שלי? אולי יהדות שלי?

<< דובר >> יעקב אשר (יהדות התורה): << דובר >>

אתה לא מבין למה הוא חותר, חכה רגע.

<< דובר >> יבגני סובה (ישראל ביתנו): << דובר >>

לא, אני כבר התחתנתי, ברוך השם.

<< דובר >> מאיר פרוש (יהדות התורה): << דובר >>

תדע לך, ותדעו לכם אתם, אני יושב פה כי אני רוצה להביע מחאה. אני גם עולה.
24 שנים? – 48 שנים, אולי 69 שנים, אבל אנחנו עולים. כשעלינו פה לארץ,
ידענו שכאן נוכל לקיים את התורה, לקיים את ההלכות. רצינו שארץ ישראל תנהג
לפי ההלכה, בתפיסה שלנו. אני לא יכול לחייב אותך לעשות את זה, אבל תן לי
לפחות לקיים את אורח החיים שלי. אורח החיים שלי הוא שונה משלך או של אחרים
פה בבית הזה. אני כעולה מבקש להגן על הזכויות שלי.

<< דובר >> יבגני סובה (ישראל ביתנו): << דובר >>

אני מקשיב לך בקשב רב. אם אתה מטיף לי מוסר, אז אני - - -

<< דובר >> מאיר פרוש (יהדות התורה): << דובר >>

לא מוסר, אני נמצא פה כדי לבקש עבור אותם עולים.

<< דובר >> יעקב אשר (יהדות התורה): << דובר >>

מספר לך את הצרות שלו, מה מוסר.

<< דובר >> יבגני סובה (ישראל ביתנו): << דובר >>

איך זה קשור לניהול ועדת העלייה והקליטה? איך זה קשור עכשיו?

<< יור >> היו"ר ניר אורבך: << יור >>

חבר הכנסת סובה, אני גם חושב שאני מבין את - - -

<< דובר >> מאיר פרוש (יהדות התורה): << דובר >>

ולמה חשוב לך להקים את ועדת העלייה? כדי לדון באותם עולים.

<< דובר >> יבגני סובה (ישראל ביתנו): << דובר >>

אמרתי לך, שבוע הבא יש יום העלייה בכנסת, וזה מגוחך שהכנסת מציינת את יום
העלייה בלי ועדת הקליטה.

<< יור >> היו"ר ניר אורבך: << יור >>

חבר הכנסת סובה, תן לו, אני מבקש.

<< דובר >> יבגני סובה (ישראל ביתנו): << דובר >>

לא, היה פה טיעון טכני לגמרי.

<< יור >> היו"ר ניר אורבך: << יור >>

אני אתן לך.

<< דובר >> יבגני סובה (ישראל ביתנו): << דובר >>

שנים הכנסת מציינת את יום העלייה, והוועדה שמובילה את יום העלייה זו ועדת
העלייה והקליטה. ואמרתי שזה נשמע לי מגוחך שבגלל האופוזיציה ועדת העלייה
והקליטה לא יכולה לציין את יום העלייה בכנסת.

<< יור >> היו"ר ניר אורבך: << יור >>

יבגני, תן לחבר הכנסת פרוש.

<< דובר >> יבגני סובה (ישראל ביתנו): << דובר >>

הוא התחיל עם התורה והיהדות. אתה מבין?

<< יור >> היו"ר ניר אורבך: << יור >>

תן לו לסיים. ואם תרגיש שאתה רוצה לענות - - -

<< דובר >> מאיר פרוש (יהדות התורה): << דובר >>

באופוזיציה יש עולים. הם לא מצביעים ישראל ביתנו, הם מצביעים יהדות התורה.

<< דובר >> יבגני סובה (ישראל ביתנו): << דובר >>

הבנתי אותך.

<< יור >> היו"ר ניר אורבך: << יור >>

חבר הכנסת סובה, תן לו לסיים.

<< דובר_המשך >> יבגני סובה (ישראל ביתנו): << דובר_המשך >>

אני נותן לו לסיים, לא חייב להקשיב.

<< יור >> היו"ר ניר אורבך: << יור >>

תן לו לסיים, אני אתן לך לענות לו.

<< דובר >> מאיר פרוש (יהדות התורה): << דובר >>

הם מצביעים. ש"ס. הם עלו מצפון אפריקה, עלו ממרוקו, הם עלו מכל המקומות
האלה. הם עלו לכאן. הם מרגישים שמבקשים פשוט לקחת מהם את הזכויות. תאר לך
שאתה יודע על העלייה שאתה מייצג אותה שרוצים לקחת לה את הזכויות, אני צריך
ועדת העלייה והקליטה?

<< דובר >> יבגני סובה (ישראל ביתנו): << דובר >>

אני מבקש אחר כך לקבל התייחסות של היועצת המשפטית.

<< יור >> היו"ר ניר אורבך: << יור >>

אני אתן לך.

<< דובר >> יבגני סובה (ישראל ביתנו): << דובר >>

בסדר, הוא מדבר לא לעניין, לא על זה דיברתי בכלל. הוא מגיב לדברים שאני לא
אמרתי. אפשר לקבל ייעוץ משפטי?

<< יור >> היו"ר ניר אורבך: << יור >>

לא, רגע אחד. חבר הכנסת פרוש, שנייה. אני מבקש שתיתן לו. יכול להיות שהוא
מדבר על דברים אחרים. תן לו לסיים.

<< דובר_המשך >> יבגני סובה (ישראל ביתנו): << דובר_המשך >>

אין בעיה. אני לא מפריע לו.

<< יור >> היו"ר ניר אורבך: << יור >>

אם תרצה להגיב, אני אתן לך גם זמן להגיב.

<< דובר_המשך >> יבגני סובה (ישראל ביתנו): << דובר_המשך >>

לא רוצה להגיב.

<< יור >> היו"ר ניר אורבך: << יור >>

אז תן לו לסיים.

<< דובר_המשך >> יבגני סובה (ישראל ביתנו): << דובר_המשך >>

לא ביקשתי להגיב גם לדבריו.

<< דובר >> מאיר פרוש (יהדות התורה): << דובר >>

אני מתפלא עליך. אתה אומר שאני לא מדבר לעניין? אתה כאינטליגנט, למה אתה לא
מבין - - -

<< דובר >> יבגני סובה (ישראל ביתנו): << דובר >>

עכשיו אתה מחלק גם ציונים. יש לך זמן, תגיד. לא ביקשתי שתיתן לי ציון, לא
לאינטליגנציה שלי - - -

<< דובר >> יעקב אשר (יהדות התורה): << דובר >>

תפסיק להפריע לו.

<< דובר >> יבגני סובה (ישראל ביתנו): << דובר >>

די. די.

<< דובר >> מאיר פרוש (יהדות התורה): << דובר >>

אתה חבר כנסת. תבין את זה, שישנם פה בבית חברים שעלו בעלייה הראשונה,
השנייה, השלישית והרביעית. הם נמצאים פה מתוך אמונה ומתוך זה שהם ידעו שכאן
בארץ ישראל - - -

<< דובר >> יבגני סובה (ישראל ביתנו): << דובר >>

אכן כך.

<< דובר >> מאיר פרוש (יהדות התורה): << דובר >>

ניר, אתה מבין מה שרציתי לומר. הוא גם מבין. הוא לא נותן לי לדבר.

<< דובר >> יבגני סובה (ישראל ביתנו): << דובר >>

אמרתי: אתה צודק. גם פה אני מפריע?

<< דובר >> מאיר פרוש (יהדות התורה): << דובר >>

הוא לא נותן לי לדבר.

<< יור >> היו"ר ניר אורבך: << יור >>

יבגני, אני מבקש ממך. תן לו לסיים.

<< דובר >> יבגני סובה (ישראל ביתנו): << דובר >>

בסדר.

<< דובר >> מאיר פרוש (יהדות התורה): << דובר >>

אתה עוד מתיישב לידי. מה התיישבת פה?

<< דובר >> יבגני סובה (ישראל ביתנו): << דובר >>

עכשיו אתה תגיד לי גם איפה לשבת.

<< דובר >> מאיר פרוש (יהדות התורה): << דובר >>

לא, כי ישבת שם תמיד.

<< יור >> היו"ר ניר אורבך: << יור >>

חבר הכנסת סובה, סליחה, הוא צודק, תן לו לסיים.

<< דובר >> מאיר פרוש (יהדות התורה): << דובר >>

ולכן אני אומר כך: חשוב מאוד לקיים את הוועדות, חשוב להקים אותן. הכול
בסדר. אבל לא יכול להיות חבר בכיר בקואליציה שמבקש ממני שאקים – חשוב לו
ועדת העלייה והקליטה, והוא רומס את הזכויות שלי פה.

<< יור >> היו"ר ניר אורבך: << יור >>

חבר הכנסת פרוש, תודה רבה. חבר הכנסת אשר, שבאת היום רגוע, אני חייב לציין.

<< דובר >> יעקב אשר (יהדות התורה): << דובר >>

לא חשבתי לדבר, אבל אני חושב שאולי, חבר הכנסת סובה, שאתה באמת בחור
אינטליגנטי. ואף אחד לא תוקף אותך. כשמדברים אליך זה לא אומר שתוקפים אותך,
אבאל'ה. תקשיב. מה שניסה להסביר לך הרב פרוש, אם אני הבנתי נכון - - -

<< דובר >> יבגני סובה (ישראל ביתנו): << דובר >>

תגיד לי, אתה חוזר על דבריו?

<< יור >> היו"ר ניר אורבך: << יור >>

נו, עכשיו מה - - -

<< דובר >> יבגני סובה (ישראל ביתנו): << דובר >>

אבל אל תפנה אליי. דבר עם הוועדה. אגב, אני מבקש התייחסות של היועצת
המשפטית.

<< דובר >> איתן גינזבורג (כחול לבן): << דובר >>

מותר לו להתייחס אליך.

<< דובר >> יעקב אשר (יהדות התורה): << דובר >>

מה שרצה להגיד לך חבר הכנסת פרוש – אתה יודע מה? לא לך.

<< יור >> היו"ר ניר אורבך: << יור >>

תדבר אליי, נו.

<< דובר >> יעקב אשר (יהדות התורה): << דובר >>

מה שרצה להגיד חבר הכנסת פרוש ליושב-ראש, ולהעביר את זה באמצעותו אליך, היה
כדלקמן: אתה מעלה נקודה שהיא נכונה, באמת יש ועדה, ועדה שצריכה לטפל בקליטה
ובעלייה, חבל שהיא לא מתכנסת. אבל כשאנחנו מרגישים שמעוותים את הכוח של
ציבורים ענקיים – אגב, 59 ח"כים מתוך 120 – כשמעוותים את רצונם של הבוחרים
של 59 מנדטים כאן - - -

<< יור >> היו"ר ניר אורבך: << יור >>

58.

<< דובר >> יעקב אשר (יהדות התורה): << דובר >>

58. אה, שיקלי אצלך עדיין? טוב. אתה יודע מה, עוד אמת מופרכת שלכם. אתם
חיים בשקר הרי.

וזה מה שהוא ניסה להסביר. תבין, המחאה שלנו היא על זה שלא נותנים לנו את
הכלים – איך אמרה יושבת-ראש הקואליציה? אני אומר לך, היא יכולה לעבוד בחנות
פרחים, היא מחלקת פרחים בלי סוף לכולם. גם מרגש אותה ההשתתפות שלנו והכול.
רק מה? תבואו נכים בלי אצבע. אצבע לא. תבואו, תרגשו אותנו, תעירו הערות.
הכול בסדר. להצביע לא. זה מה שניסה להסביר הרב פרוש, ואני רק מחרה מחזיק
אחריו, שגם כאלה שעלו לפני 60 שנה יש להם פה ילדים ונכדים והם רוצים לשמור
על הדברים שחשובים להם. ואם אתם, הקואליציה הדורסנית, הלא-לגיטימית הזאת
במעשים שלה, לוקחים לנו את הכוח הזה, אל תלינו על שום דבר, גם אם הוא נכון
ויש בו היגיון.

אני אומר דבר אחד. אני אולי מנצל את ההזדמנות הזאת, ואני שואל אותך,
יושב-ראש הוועדה, ואת חברת הכנסת סילמן, שהיא מצוינת בלזרוק דברים ולברוח.
אגב, גם בוועדה זה היה קורה, שהיא הייתה אומרת משהו, היינו עונים לה, ואז
היא בטלפון. לא משנה, יכול להיות שזה לא בגלל יחס לאופוזיציה, אולי זה סתם.

אבל אני רוצה לשאול אתכם שאלה: אתם – אתם – חלמתם בחיים שתגיעו למצב הזה,
שבו עורכי הדין שלכם בענייני כשרות המזון בארץ זה חברת הכנסת יוליה
מלינובסקי, שאני מאוד מעריך, וחבר הכנסת בליאק? אתם חלמתם ששרים בממשלה,
כשסוף סוף יש לנו ראש ממשלה ימני עם כיפה – ימני וכיפה – שרים אצלו יפתחו
קו מוניות שירות למוקטעה? האם זה מה שאתם חלמתם? האם חלמתם שהמכון המשפטי
באבו כביר יצטרך לעבוד בשבת לבקשת רע"מ, והעובדים היהודים יעבדו עבורם
בשבת?

<< דובר >> מאיר פרוש (יהדות התורה): << דובר >>

כדי לכבד את הדת המוסלמית.

<< דובר >> יעקב אשר (יהדות התורה): << דובר >>

לא חלמתם, לא חשבתם. אתם חיים בהכחשה. אני כבר לא תולה תקוות ביושרה שלכם,
כי אתם בלחץ, מלחיצים אתכם. אבל זה לא מה שרציתם, לא זה מה שרצו הבוחרים
שלכם, ולא זה מה שרוצה רוב עם ישראל. תודה רבה, אדוני.

<< יור >> היו"ר ניר אורבך: << יור >>

תודה, חבר הכנסת יעקב אשר.

<< דובר >> איתן גינזבורג (כחול לבן): << דובר >>

אני יכול משפט?

<< יור >> היו"ר ניר אורבך: << יור >>

חבר הכנסת גינזבורג, בבקשה.

<< דובר >> איתן גינזבורג (כחול לבן): << דובר >>

חבר הכנסת אשר, גם אם הם לא האמינו שזה מה שיקרה - -

<< דובר >> יעקב אשר (יהדות התורה): << דובר >>

עוד פעם אשר? יעקב. אנחנו חברים.

<< דובר >> איתן גינזבורג (כחול לבן): << דובר >>

- - אבל גם אני לא האמנתי שאתם תפזרו את הכנסת אחרי 29 יום ולא תכבדו את
תוצאות הבחירות; גם אני לא האמנתי שלא תעבירו תקציב; גם אני לא האמנתי
שתעשו כל כך הרבה דברים כנגד המדינה, והינה אנחנו נמצאים בסיטואציה הזאת.
אז גם אני לא האמנתי שהרבה מאוד דברים קרו.

<< דובר >> רם שפע (העבודה): << דובר >>

מה עם כל הערבויות?

<< דובר >> איתן גינזבורג (כחול לבן): << דובר >>

כן, הערבויות. אז בוא לא נדבר על האמונות של האחרים, קודם כול לפני
שמאשימים בוא נבדוק את השאלות שצריכות להיות מופנות אל עצמנו. תודה.

<< דובר >> יבגני סובה (ישראל ביתנו): << דובר >>

אגב, אני חייב להגיד שהם דווקא כן נמצאים בוועדות, הם כן עובדים. פה אני
נותן לך מחמאה. הח"כים של ש"ס ויהדות התורה כן באים לוועדות. הבעיה שיש
מרכז אופוזיציה ובאופוזיציה לא מעבירים שמות, מבזים את הכנסת.

<< דובר >> איתן גינזבורג (כחול לבן): << דובר >>

אני קורא לך, יעקב ידידי, ולך, חבר הכנסת פרוש, אתם סיעה נפרדת, אתם סיעה
עצמאית. פעם התנהלתם כך. היום אתם שבויים בידיו של אדם אחד. כרתם את עתידכם
והתנהלותכם הפוליטית בידיו של אדם אחד, אפילו לא מפלגה. אני קורא לכם
להתחיל לפעול בצורה עצמאית, כסיעה עצמאית, כפי שנהגתם לאורך שנים ארוכות,
ולהיות שותפים בתוך התהליך הדמוקרטי במעשה הפרלמנטרי בתוך כנסת ישראל, ולא
לפעול על פי חליל של אנשים אחרים. תודה רבה.

<< יור >> היו"ר ניר אורבך: << יור >>

חבר הכנסת גינזבורג, תודה רבה.

<< דובר >> יעקב אשר (יהדות התורה): << דובר >>

רגע, ביקשתי לענות.

<< דובר >> יבגני סובה (ישראל ביתנו): << דובר >>

יש התייחסות - - -

<< יור >> היו"ר ניר אורבך: << יור >>

חבר הכנסת סובה, עוד שנייה אתן לך גם.

<< דובר >> יבגני סובה (ישראל ביתנו): << דובר >>

לא צריך, רק ביקשתי התייחסות של היועצת המשפטית לנושא של קביעת יושב-ראש
זמני לוועדה.

<< דובר >> מאיר פרוש (יהדות התורה): << דובר >>

זה לא על סדר-היום.

<< דובר >> יבגני סובה (ישראל ביתנו): << דובר >>

מותר לי לבקש.

<< דובר >> מאיר פרוש (יהדות התורה): << דובר >>

זה לא על סדר-היום. הוא מבקש.

<< דובר >> יבגני סובה (ישראל ביתנו): << דובר >>

מותר לי לבקש או לא? או שגם אסור לבקש?

<< דובר >> מאיר פרוש (יהדות התורה): << דובר >>

דבר איתה. זה לא על סדר-היום.

<< יור >> היו"ר ניר אורבך: << יור >>

רגע אחד. חבר הכנסת יעקב אשר, בבקשה.

<< דובר >> יעקב אשר (יהדות התורה): << דובר >>

אני רוצה להגיד לאיתן ידידי: אני לא יכול לחלוק עליך על טעויות שנעשו אולי
כך או אחרת בקדנציה הקודמת. אני לא נכנס לזה עכשיו, יש לנו מספיק זמן לדבר
על זה. אבל אני רוצה רק לומר לך דבר אחד: אנחנו לא עובדים אצל אף אחד,
אנחנו עובדים רק אצל מי ששולח אותנו. ואני רוצה לספר לך סודות מישיבת ראשי
הסיעות של האופוזיציה בעניין הזה. מי שהיו אפילו יותר קיצוניים בעניין הזה,
שאם אין לנו את הייצוג הנכון והאמיתי שלנו אז אנחנו לא צריכים לרקוד לפי
החליל שלכם, נעשה את העבודה שלנו עד כלות אבל לא נשחק את המשחק הצבוע הזה
שמבקשים מאיתנו לעשות, היום במיוחד לאור בג"ץ, דווקא אנשי הסיעות החרדיות
היו אפילו הרבה יותר קיצוניים, יש פה כמה אנשים שיושבים בישיבות האלה
ויגידו לך: זו הייתה דעתנו חד משמעית. אם דעתנו הייתה אחרת סביר להניח שהיא
גם הייתה מתקבלת. אף אחד לא אומר לנו מה לעשות.

אני רוצה לומר לך: מחברי סיעת יהדות התורה וש"ס יש פה אנשים שהם יותר
ותיקים מהרבה מהליכוד גם כן, ויודעים הלכה אחת או שתיים בהלכות הכנסת.
אנחנו יודעים שמה שקרה בכנסת הזאת לא קרה באף כנסת בצורה הזאת. אתה יודע,
שנינו היינו ראשי ערים, ואתה יודע שאדם חזק נמדד בזה שהוא יודע גם לחלק את
הסמכויות והוא לא מפחד מהמציאות. אדם חלש לוקח לעצמו כל יום שלייקעס –
שניים בוועדת כספים, עוד אלף ניסיונות מאוחרים שהיו פה לאחרונה.

<< דובר >> איתן גינזבורג (כחול לבן): << דובר >>

או מפזר את הכנסת אחרי שלא הצליח להקים ממשלה, ומוציא אותנו לטירוף שעד
היום משלמים עליו.

<< דובר >> יעקב אשר (יהדות התורה): << דובר >>

תודה שאתה מאפשר לי לסיים.

<< דובר >> איתן גינזבורג (כחול לבן): << דובר >>

שם התחיל הטירוף. שם התחיל הטירוף. לא היום, לא בקואליציה הזאת – שם, ב-29
באפריל 2019.

<< דובר >> יעקב אשר (יהדות התורה): << דובר >>

תודה, איתן. לכן, אדוני היושב-ראש, אנחנו נעמוד על הזכות שלנו – זו לא
זכות, זאת חובה שלנו כלפי הבוחרים שלנו. ואתם צריכים להתעשת. ואני יודע
שאתם מחכים לאיזושהי החלטה של בג"ץ, כי ברמזים של בג"ץ זה טוב רק כשהימין
בשלטון, רמזים ברורים מאוד.

<< דובר >> בועז טופורובסקי (יש עתיד): << דובר >>

אנחנו לא פנינו לבג"ץ. אתם פניתם לבג"ץ, לא אנחנו. אתם פניתם.

<< דובר >> יעקב אשר (יהדות התורה): << דובר >>

כן, אפילו לרמזים אתם לא שועים, כי אתם מפחדים. אז תמשיכו ככה ואל תבואו
בטענות - - -

<< דובר >> בועז טופורובסקי (יש עתיד): << דובר >>

נראה לי שאתם לא משתתפים במשחק הדמוקרטי כי אתם מפחדים.

<< יור >> היו"ר ניר אורבך: << יור >>

חבר הכנסת אשר, אני חייב להגיד לך, שמעתי שעידית ריגשה אותך, גם אתה מרגש
אותי, אני חייב להגיד לך. באמת. הדברים שלך מרגשים. עכשיו, חבר הכנסת סובה.

<< דובר >> יעקב אשר (יהדות התורה): << דובר >>

אותה אמת כמו עידית?

<< יור >> היו"ר ניר אורבך: << יור >>

לא.

<< דובר >> יעקב אשר (יהדות התורה): << דובר >>

אה. אם זה לא, אז זו אמת. זו אמת.

<< יור >> היו"ר ניר אורבך: << יור >>

חבר הכנסת סובה, בבקשה תשאל את הייעוץ המשפטי.

<< דובר >> יבגני סובה (ישראל ביתנו): << דובר >>

אני רק שאלתי שאלה, אם יש תשובה משפטית לבקשה שלי – אני מבין שזה לא
בסדר-היום, כי כמו שאמרתי, פספסתי את תחילת הדיון – בהיעדר הסכמת
האופוזיציה לשתף פעולה בנושא של ועדות, אותן ועדות שהאופוזיציה אמורה לנהל,
האם יש דרך למנות יושב-ראש זמני – אני מדגיש: זמני – על מנת שהוועדה תוכל
לכהן כמו כל ועדה אחרת שלא פועלת? כי אנחנו יודעים שיש נושאים שכן חשוב
להעביר דרך הוועדות. זו השאלה המשפטית שנשאלה אלייך, היועצת המשפטית של
הוועדה.

<< דובר >> מאיר פרוש (יהדות התורה): << דובר >>

אדוני היושב-ראש, לפני שהיא עונה, אם היא הולכת לענות בעניין הזה, אז אני
רוצה להעיר משהו.

<< יור >> היו"ר ניר אורבך: << יור >>

כן, בבקשה.

<< דובר >> מאיר פרוש (יהדות התורה): << דובר >>

אני חושב שכאשר הנושא הזה נמצא בבג"ץ, והוא נמצא בבג"ץ בנוסח מסוים,
במציאות מסוימת – הכנסת מתנהלת כך ומתנהלת כך, ויש אופוזיציה שמחרימה
וכדומה, אחת, שתיים ושלוש, וזו התמונה שיש בפני בג"ץ – בא חבר הכנסת סובה
ומבקש להפוך את הסיפור עכשיו. הוא אומר, כשנבוא לבג"ץ אז מה יגידו
בקואליציה? הכנסת לא משותקת. הינה, היועצת המשפטית שלנו מצאה פתרון, איך
אפשר לקיים ועדת העלייה והקליטה גם כשהאופוזיציה – לא קרה אסון, המדינה לא
משותקת, הכול עובד. אני חושב שעכשיו אם את באה להמליץ ולומר שאפשר זו תמונה
חדשה לגמרי. אז תחשבי על מה שאת עושה.

<< יור >> היו"ר ניר אורבך: << יור >>

תודה רבה, חבר הכנסת פרוש. ארבל, בבקשה.

<< דובר >> ארבל אסטרחן: << דובר >>

במישור הטכני צריך לומר שאין דבר כזה של יו"ר זמני. זאת אומרת, יו"ר ועדה
נבחר, בהתאם לסעיף 106 לתקנון, בהמלצה של ועדת הכנסת, ואז הוועדה בוחרת.
ויש גם אפשרויות אחר כך להחליף את - - -

<< דובר >> יבגני סובה (ישראל ביתנו): << דובר >>

אבל בכספים היה, לא?

<< דובר >> ארבל אסטרחן: << דובר >>

נכון. בכספים ובחוץ וביטחון החוק קובע שעד להקמת הוועדות הקבועות כל הוועדה
היא זמנית. מי שבוחר אותה זו הוועדה המסדרת, זו לא מליאת הכנסת, ושם באמת
יש הסדר קבוע בחוק. המונח הזה לא קיים בשוטף ברגע שקמו הוועדות הקבועות,
והוועדה בעצם קמה. מה שאי-אפשר לעשות זה למנות לה יושב-ראש בגלל ההתחייבות
וההחלטה, שהיא גם צודקת, שבראשה יעמוד - - -

<< דובר >> יבגני סובה (ישראל ביתנו): << דובר >>

כי אף פעם לא נתקלנו במצב ש-60 יום לא היו שמות לוועדות. זו פעם ראשונה
בכנסת מזה 70 שנה, נכון? זו השאלה.

<< דובר >> יעקב אשר (יהדות התורה): << דובר >>

זו פעם ראשונה שדורסים את זכויות - - -

<< דובר >> יבגני סובה (ישראל ביתנו): << דובר >>

90 יום כבר אין ועדה.

<< דובר >> יעקב אשר (יהדות התורה): << דובר >>

היושב-ראש אפילו התרגש ממה שאמרתי.

<< דובר >> ארבל אסטרחן: << דובר >>

הוועדות קמו ב-12 ביולי. ולכן, היות שההחלטה היא שבראשות הוועדה יעמוד חבר
אופוזיציה, וסיעות האופוזיציה לא נתנו שמות, אז לא ניתן למנות יושב-ראש
לוועדה בשלב הזה.

<< יור >> היו"ר ניר אורבך: << יור >>

טוב, תודה רבה.

<< דובר >> מאיר פרוש (יהדות התורה): << דובר >>

נרגעתי.

<< נושא >> ח. הצעה להוספת חבר מסיעות האופוזיציה לוועדת העבודה והרווחה <<
נושא >>

<< יור >> היו"ר ניר אורבך: << יור >>

אנחנו עוברים לסעיף האחרון בסדר-היום. לצערי, שוב, נדלג על סעיפים ד', ה',
ו', ז', כי אין לנו פה קוורום מתאים ואין לנו גם שמות מהאופוזיציות.

אנחנו עוברים לסעיף ח': ההצעה להוספת חבר מסיעות האופוזיציה לוועדת העבודה
והרווחה. אני אקרא את ההצעה.

אני מתכבד להציג את הצעת ועדת הכנסת להגדיל את מספר חברי ועדת העבודה
והרווחה – זו ההודעה שאני אקרא, בעזרת השם, ברגע שיאושר במליאה – להגדיל את
מספר חברי ועדת העבודה והרווחה מ-14 ל-15. כיום יש 14 חברים בוועדת העבודה
והרווחה: 8 חברים לקואליציה ו-6 חברים לאופוזיציה. אנחנו מציעים להוסיף חבר
אחד מסיעת הליכוד בוועדה ולהגדיל את מספר חברי האופוזיציה בוועדה ל-7. מי
בעד? ירים את ידו בבקשה.

<< דובר >> נועה בירן - דדון: << דובר >>

שניים בעד.

<< יור >> היו"ר ניר אורבך: << יור >>

מי נגד?

הצבעה

אושר.

<< יור >> היו"ר ניר אורבך: << יור >>

גם סעיף ח' עבר.

<< דובר >> יעקב אשר (יהדות התורה): << דובר >>

אני מבקש שיירשום בפרוטוקול: מעט מדי, מאוחר מדי.

<< יור >> היו"ר ניר אורבך: << יור >>

ואנחנו מוסיפים חבר אחד מסיעות האופוזיציה לוועדת העבודה והרווחה. אנחנו
נודיע על זה היום, בעזרת השם, במליאה.

<< דובר >> נועה בירן - דדון: << דובר >>

לא, נצביע.

<< דובר >> ארבל אסטרחן: << דובר >>

זו הצבעה.

<< יור >> היו"ר ניר אורבך: << יור >>

נצביע על זה במליאה.

ירדנה, תודה רבה. תודה רבה לכם, חברי הכנסת.

<< דובר >> יעקב אשר (יהדות התורה): << דובר >>

רגע, סקירה מדינית.

<< יור >> היו"ר ניר אורבך: << יור >>

זה לא במסגרת הוועדה.

<< דובר_המשך >> יעקב אשר (יהדות התורה): << דובר_המשך >>

לא, כל העיתונאים פה כבר.

<< יור >> היו"ר ניר אורבך: << יור >>

אז אני אלך לעיתונאים.

<< דובר_המשך >> יעקב אשר (יהדות התורה): << דובר_המשך >>

אתה הולך אליהם לפני שאתה נותן לנו, חברי הוועדה?

<< יור >> היו"ר ניר אורבך: << יור >>

תודה רבה לכם. אני נועל את הישיבה.

<< סיום >> הישיבה ננעלה בשעה 11:34. << סיום >>
