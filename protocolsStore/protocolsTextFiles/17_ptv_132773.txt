הכנסת השבע-עשרה נוסח לא מתוקן

מושב שני

פרוטוקול מס' 63

מישיבת ועדת הכנסת

מיום רביעי, ט"ו בכסלו התשס"ז, (6 בדצמבר 2006), שעה: 16:00

סדר היום:

הצעת חוק הסדרים במשק המדינה (תיקוני חקיקה להשגת יעדי התקציב והמדיניות
הכלכלית לשנת הכספים 2007), התשס"ז-2007 – חלוקת ההצעה וקביעת ועדות לדיון,
לפי סעיפים 117 ו-121 לתקנון הכנסת

נכחו:

חברי הוועדה:

קולט אביטל

דוד אזולאי

אורי אריאל

יצחק גלנטי

נסים זאב

נאדיה חילו

שי חרמש

אסתרינה טרטמן

שלי יחימוביץ

אביגדור יצחקי

יעקב מרגי

יורם מרציאנו

גדעון סער

מאיר פרוש

ראובן ריבלין

משה שרוני

יצחק אהרונוביץ

חיים אמסלם

חיים אורון

זבולון אורלב

אלחנן גלזר

אבשלום וילן

עבאס זכור

דב חנין

דוד טל

יצחק לוי

סטס מיסז'ניקוב

ניסן סלומינסקי

יובל שטייניץ

ייעוץ משפטי: נורית אלשטיין

מנהלת הוועדה: אתי בן יוסף

נרשם על-ידי: מחלקת הפרוטוקולים של הכנסת

הצעת חוק הסדרים במשק המדינה (תיקוני חקיקה להשגת יעדי התקציב והמדיניות
הכלכלית לשנת הכספים 2007), התשס"ז-2007 – חלוקת ההצעה וקביעת ועדות לדיון,
לפי סעיפים 117 ו-121 לתקנון הכנסת

 

היו"ר רוחמה אברהם:

אני פותחת את ישיבת ועדת הכנסת בנושא פיצול חוק ההסדרים. זה המשך של ישיבה
שהופסקה הבוקר. היא זומנה לשעה ארבע מכיוון שהיתה מעין הצבעה כפולה של חבר
הכנסת דוד אזולאי באחד הסעיפים, הסעיף השני לחוק, הוא הצביע גם בעד וגם
נגד, ואני חייבת לומר את זה לפרוטוקול. זה היה בטעות. היה תיקו בהצבעה
13:13, וכאילו נולד חבר כנסת נוסף בוועדת הכנסת. מכיוון שיושב-ראש
הקואליציה חבר הכנסת אביגדור יצחקי ביקש רוויזיה, ומכיוון שההצבעה ההיא לא
היתה חוקית כי היתה פה מעין הצבעה כפולה, אני אבקש לחזור על ההצבעה שהיתה.

גדעון סער:

להצבעה היו תוצאות. אני היום לא חושב שניתן לשפוט באופן רטרואקטיבי האם דוד
אזולאי צדק כאשר הוא הצביע בעד, או צדק כאשר הוא הצביע נגד. לפי תקנון
הכנסת הדבר שאפשר לעשות הוא רוויזיה ולא הצבעה חוזרת, ויש הבדל.

משה שרוני:

לא יכול להיות שיצביעו 26 חברים כשאין בוועדה מספר כזה של חברים. לכן, צריך
הצבעה חוזרת.

גדעון סער:

רוויזיה, לא הצבעה חוזרת.

היו"ר רוחמה אברהם:

אנחנו נצביע על הרוויזיה, ולאחר מכן אנחנו נעשה הצבעה על אותו סעיף. לא היה
מניין חוקי. אם היה פחות והיינו נמצאים במצב של תיקו, אז זה בסדר. אבל,
נוצר מצב שבו 26 חברי כנסת הצביעו.

דב חנין:

גברתי, אנחנו יושבים כאשר המליאה יושבת במקביל. האם יש רשות יושבת-ראש
הכנסת לקיום הישיבה הזאת?

היו"ר רוחמה אברהם:

יש אישור גם בעל פה, וגם בכתב. האישור היה בהנחיה שזה לא יפריע להצבעות.
מכיוון שבמליאה יש כרגע רק הצעות לסדר, אז אפשר.

גדעון סער:

אני רוצה לחזור על אותה נקודה ולא מטעמים פולמוס, אלא כי הדברים קורים
בהתנהלות הכנסת. כאשר היה דבר שהיו בו הצבעות כפולות, והיתה תביעה מטעם
סיעות האופוזיציה בכנסת הקודמת לפסול תוצאה של הצבעות כפולות, אף על-פי כן
התוצאה לא נפסלה. לפי דעתי, הדבר הנכון הוא לקיים רוויזיה.

היו"ר רוחמה אברהם:

מכיוון שהתקבלה תוצאה שהיא אבסורדית יש להצביע הצבעה חוזרת.

דב חנין:

יש הרבה תוצאות אבסורדיות בכנסת.

היו"ר רוחמה אברהם:

אני קוראת אותך לסדר בפעם הראשונה, דב חנין.

אנחנו נצביע על הסעיף הזה. נתבקשתי על-ידי יושב-ראש הקואליציה במהלך היום
לשאול כאן בוועדה, ושאלתי גם את היועצת המשפטית של הוועדה, האם ניתן להצביע
על הצעת החוק של הממשלה שמונחת לפנינו כמקשה אחת? תרשו לי חבריי חברי הכנסת
להקריא לכם את חוות הדעת המשפטית שקיבלתי מהיועצת המשפטית של הכנסת. מכיוון
שהיועצת המשפטית כאן, אני ארשה לה להסביר בקצרה את מהות הבקשה, והאם ניתן
לעשות זאת.

חיים אורון:

חוות הדעת לא מעניינת אותי כל כך עכשיו. יש סעיפים שאני רוצה להצביע עם
הממשלה, ויש סעיפים שאני רוצה להצביע נגדה.

נורית אלשטיין:

חוות הדעת אכן אמרה שכיוון שכל חבר כנסת חבר הוועדה יכול לבקש להצביע
בהצבעה נפרדת, וזה חובה לקבל, ממילא השאלה מתייתרת. מעבר למעלה מין הצריך,
אמרה גם חוות הדעת שיש פגם בעצם המחשבה שאפשר להצביע "אנבלוק", כיוון שזה
פגיעה משמעותית בזכות ההשתתפות של חבר הכנסת. הפגמים שנופלים בחוק ההסדרים
בשל ההצבעה "אנבלוק" בוודאי קיימים בסיטואציה כזאת. מה שאנחנו לא רצינו
לראות בחוק ההסדרים, בוודאי לא נקבל בהליכים פרלמנטרים. בנוסף, אמרנו גם
במידת הזהירות הראויה, למיטב הבנתנו כאשר מתקיימת הצבעה בממשלה על החוברת,
ומתקבלת החלטת ממשלה, היא מתקבלת - - -

דוד טל:

אבל, היא פגומה.

נורית אלשטיין:

אנחנו סבורים שאם אכן זה כך, וכך זה למיטב ידיעתנו, נופל שם פגם. בוודאי לא
נרצה לייבא הליך שהוא הליך קלוקל לתוך הכנסת, כאשר בכנסת זה לא נעשה אף
פעם.

היו"ר רוחמה אברהם:

מכיוון שחבר הכנסת חיים אורון ביקש להצביע על כל סעיף בנפרד - - -

יובל שטייניץ:

אם הבנתי נכון את דברייך, היועץ המשפטי לממשלה היה צריך להורות לממשלה לא
להצביע "אנבלוק" כיוון שזה הליך פגום.

דוד טל:

אנחנו לא מתערבים בעניינה הפנימיים של הממשלה.

היו"ר רוחמה אברהם:

קשה לי לנהל את הישיבה הזאת כאשר מבקשת שקט מחברי הכנסת. אבל, אם אני אדרש
לבקש שקט מאלה שמכבדים אותנו כאן, כולם יצאו החוצה ונישאר רק חברי הכנסת.

אני חוזרת על ההצבעה של סעיף (2)(2)(2)(3)(3)(ב) – הגדלת תקופת האכשרה
כתנאי לזכאות לקבלת דמי אבטלה למבוטח שטרם מלאו לו 28 שנים. מכיוון שתוצאות
ההצבעה היו אבסורדיות של 13:13, אני חוזרת על ההצבעה.

ראובן ריבלין:

גברתי ברשותך, בתחילת הישיבה בבוקר את עשית מפקד של האנשים מי במקום מי.

היו"ר רוחמה אברהם:

צודק, אני אעשה את זה גם עכשיו. אנחנו נראה מי מחליף את מי. נועה, תקריאי
בבקשה את השמות, מי מבקש את מי.

גדעון סער:

אני מבקש הצבעה שמית.

נועה בירן:

אביגדור יצחקי נמצא.

היו"ר רוחמה אברהם:

מי במקום מגלי והבה?

קריאה:

בן ששון מנחם.

היו"ר רוחמה אברהם:

חבר הכנסת נודלמן פה, שי חרמש נמצא. חבר הכנסת יחימוביץ נמצאת, חברת הכנסת
קולט אביטל נמצאת, יורם מרציאנו נמצא, נאדיה חילו נמצאת, דוד אזולאי
במקומו - - -. נסים זאב נמצא. יעקב מרגי נמצא, משה שרוני נמצא. גלנטי כאן.

קריאה:

חבר הכנסת יובל שטייניץ במקום חבר הכנסת גלעד ארדן.

אסתרינה טרטמן:

אני כאן. אני אמורה לפרוש לא בעוד הרבה זמן, ויחליף אותי חבר הכנסת סטט
מיסז'ניקוב.

היו"ר רוחמה אברהם:

ברגע שזה יקרה, נא להודיע לפרוטוקול.

קריאה:

יצחק אהרונוביץ מחליף את ליה שמטוב.

יצחק לוי:

יצחק לוי מחליף את אורי אריאל.

ניסן סלומינסקי:

ניסן סלומינסקי מחליף את אליהו גבאי עד שחבר הכנסת אורלב יחזור.

חיים אורון:

אני מחליף את זהבה גלאון.

קריאה:

זכור עבאס מחליף את אחמד טיבי.

דב חנין:

אני מחליף את מוחמד ברכה.

היו"ר רוחמה אברהם:

אנחנו יישרנו את נושא הנוכחי, ואני עוברת להצבעה על הסעיף כפי שאמרתי. חבר
הכנסת דוד טל, אני קוראת אותך לסדר פעם ראשונה.

אני עוברת להצבעה על סעיף הגדלת תקופת האכשרה כתנאי לזכאות לקבלת דמי אבטלה
למבוטח שטרם מלאו לו 28 שנים. הצעת הממשלה היתה להשאיר אותה במסגרת חוק
ההסדרים. מי בעד? מי נגד?

ה צ ב ע ה

בעד – 14

נגד – 11

נמנעים - אין

ההצעה להשאיר את סעיף (2)(2)(2)(3)(3)(ב) – הגדלת תקופת האכשרה כתנאי
לזכאות לקבלת דמי אבטלה למבוטח שטרם מלאו לו 28 שנים בחוק ההסדרים, נתקבלה.

היו"ר רוחמה אברהם:

בעד – 14, נגד – 11, נמנעים – אין, לפיכך אני קובעת שהסעיף הזה נשאר בחוק
ההסדרים. עכשיו אנחנו נצביע על ועדה.

אביגדור יצחקי:

הממשלה מציעה ועדת הכספים.

משה שרוני:

ועדת העבודה והרווחה. סוכם שיהיה ועדת הרווחה.

גדעון סער:

אני רוצה רוויזיה על ההצבעה הקודמת.

היו"ר רוחמה אברהם:

יש לך דקה לרוויזיה.

גדעון סער:

חבר הכנסת שרוני, אני עושה רוויזיה. אני מאפשר לך להוציא את זה מחוק
ההסדרים.

היו"ר רוחמה אברהם:

אנחנו מצביעים על הרוויזיה של חבר הכנסת סער.

גדעון סער:

אני רוצה לנמק. מאחר וראיתי פה כבר כיצד משתמשים בקולות של אנשים וחוזרים
מסיכומים אחרי חצי שנייה, אני רוצה להציע לכולם להוציא את הפגיעה בחיילים
משוחררים מחוק ההסדרים. אפשר לעשות את זה רק על-ידי תמיכה מהרוויזיה.

אסתרינה טרטמן:

תנוח דעתך, ישראל ביתנו עושה את זה - - -

קריאה:

ראינו, ראינו, ישראל ביתנו.

היו"ר רוחמה אברהם:

אני מצביעה על הרוויזיה של חבר הכנסת סער. אם אני אבקש עוד הפעם שקט תהיה
הפסקה של חצי שעה בישיבה. חבר הכנסת יצחקי, אני לא יכולה לנהל כך את
הישיבה. מי בעד הרוויזיה של חבר הכנסת סער? מי נגד?

ה צ ב ע ה

בעד - 10

נגד - 14

נמנעים - אין

הרוויזיה לא נתקבלה.

היו"ר רוחמה אברהם:

בעד הרוויזיה הצביעו 10, נגד – 14, אין נמנעים. לפיכך, הרוויזיה לא התקבלה.

אנחנו עוברים לדון באיזה ועדה תידון הצעת החוק. על-פי הצעת הממשלה - ועדת
העבודה והרווחה.

אני מכריזה על עשר דקות הפסקה.

קריאות:

לא, לא.

הישיבה הופסקה בשעה 16:25.

הישיבה חודשה בשעה 16:30.

היו"ר רוחמה אברהם:

אני פותחת את הישיבה. חבר הכנסת שטייניץ והעוזרת , צאי החוצה בבקשה. זה לא
מעניין מה היא לא ראתה. בפעם הבאה כאשר יהיה רעש באמצע ההצבעה אני אפסיק את
הישיבה למשך חצי שעה. לי יש את כל הזמן שבעולם, גם אם ההצבעה הזאת תיקח
שבוע ימים.

אנחנו עוברים להצבעה לגבי הוועדה שבה יידון הסעיף. נשמעה הצעה להעביר את
הצעת

החוק לדיון בוועדת העבודה והרווחה. מי בעד? מי נגד?

ה צ ב ע ה

בעד - 21

נגד - אין

נמנעים - אין

ההצעה להעביר את הצעת חוק הגדלת תקופת האכשרה כתנאי לזכאות לקבלת דמי אבטלה
למבוטח שטרם מלאו לו 28 שנים, לדיון בוועדת העבודה, הרווחה והבריאות
נתקבלה.

היו"ר רוחמה אברהם:

בעד – 21, אין נמנעים, אין מתנגדים. לפיכך, אני קובעת כי הצעת חוק הגדלת
תקופת האכשרה כתנאי לזכאות לקבלת דמי אבטלה למבוטח שטרם מלאו לו 28 שנים,
עוברת לדיון בוועדת העבודה, הרווחה והבריאות.

אני עוברת לסעיף 2(4)3(ב) – הגבלת היכולת של מובטל שטרם מלאו לו 28 שנים
לטעון שהעבודה איננה מתאימה לניסיונו או לכישוריו, לאחר שבועיים כדורש
עבודה, כל סירוב לעבודה ההולמת את מצב בריאותו, כושרו הגופני ומקום מגוריו
תביא לשלילת הזכאות לדמי אבטלה.

שלי יחימוביץ:

זה פגיעה במובטלים בפריפריה.

גדעון סער:

אם הקואליציה עומדת על העמדה המוזרה להשאיר את הגזרה הזאת בחוק ההסדרים,
אני מבקש על זה הצבעה שמית.

היו"ר רוחמה אברהם:

בקשתך התקבלה. מהי בקשת הממשלה?

אביגדור יצחקי:

אנחנו בעד להצביע על כל - - -

גדעון סער:

אתם תשמעו כל גזרה לחוד.

חיים אורון:

אם עבר סעיף 2(3) הקודם, סעיפים 2(3) הבאים (4) ו-(5), חייבים לעבור לאותה
ועדה. אין אופציה אחרת.

היו"ר רוחמה אברהם:

ההצבעה נחלקת לשניים. קודם כל אנחנו מצביעים האם יש לפצל את זה מחוק
ההסדרים, או להשאיר את זה במסגרת חוק ההסדרים. רק לאחר ההצבעה הזאת אנחנו
מחליטים לאיזה ועדה זה יועבר.

הצעת הממשלה היא להשאיר את זה במסגרת חוק ההסדרים. מי בעד להשאיר את הסעיף
במסגרת חוק ההסדרים?

קריאות:

שמית.

שלי יחימוביץ:

רק שתדעו שמצביעים בעד פגיעה במובטלים בפריפריה.

אביגדור יצחקי:

ממש דמגוגיה זולה.

היו"ר רוחמה אברהם:

אנחנו באמצע ההצבעה. אני אפסיק את הישיבה לחצי שעה. אני מפסיקה את הישיבה
לעוד חצי שעה.

אביגדור יצחקי:

דמגוגיה זולה. זה - - טכני.

שלי יחימוביץ:

זה אוקסימורון.

היו"ר רוחמה אברהם:

חבר הכנסת יצחקי, אני קוראת אותך לסדר. חברת הכנסת יחימוביץ, גם אותך אני
קוראת לסדר בפעם הראשונה.

משה גפני:

למה יש פה מתח עכשיו?

היו"ר רוחמה אברהם:

חבר הכנסת אביגדור יצחקי – בעד

חבר הכנסת בן ששון במקומו עתניאל שנלר – בעד

חבר הכנסת מיכאל נודלמן – בעד

חבר הכנסת שי חרמש – בעד

חברת הכנסת שלי יחימוביץ – נגד

חברת הכנסת קולט אביטל – בעד

חבר הכנסת יורם מרציאנו – בעד

חברת הכנסת נאדיה חילו – בעד

חבר הכנסת דוד אזולאי שבמקומו חבר הכנסת - - - בעד

חבר הכנסת נסים זאב – בעד

חבר הכנסת יעקב מרגי – בעד

חבר הכנסת משה שרוני – בעד

חבר הכנסת יצחק גלנטי – בעד

חבר הכנסת מאיר פרוש – נגד

חבר הכנסת גדעון סער – נגד

חבר הכנסת ראובן ריבלין – נגד

חברת הכנסת אסתרינה טרטמן – בעד

חבר הכנסת יובל שטייניץ – נגד

חבר הכנסת יצחק אהרונוביץ – בעד

חבר הכנסת יצחק לוי – נגד

חבר הכנסת ניסן סלומינסקי – נגד

חבר הכנסת חיים אורון – נגד

חבר הכנסת עבאס זכור – נגד

חבר הכנסת דב חנין – נגד

חברת הכנסת רוחמה אברהם – נגד

היו"ר רוחמה אברהם:

תוצאות ההצבעה: בעד – 14, נגד – 11. לפיכך, אני קובעת שהצעת החוק נשארת
בחוק ההסדרים.

אנחנו עוברים להצבעה על הוועדה. האם הצעת הממשלה היא ועדת העבודה והרווחה?

גדעון סער:

רק עבודה ורווחה.

היו"ר רוחמה אברהם:

שרון, עוד הפעם תפריע במהלך ההצבעה, תמצא את עצמך בחוץ. זו פעם אחרונה שזה
קורה שמישהו מהיציע, למעט חברי הכנסת, מתבטא בעניין. את כל הסידורים שלכם
הייתם צריכים לעשות מראש, ולבוא מוכנים לכאן.

אנחנו עוברים להצבעה על הוועדה. בפעם האחרונה, האם הצעת הממשלה היא ועדת
העבודה והרווחה?

קריאה:

כן.

היו"ר רוחמה אברהם:

מי בעד להעביר את הצעת החוק לדיון בוועדת העבודה והרווחה? מי נגד?

ה צ ב ע ה

בעד - 21

נגד - אין

נמנעים - אין

ההצעה להעביר את הצעת חוק הגבלת היכולת של מובטל שטרם מלאו לו 28 שנים
לטעון שהעבודה איננה מתאימה לניסיונו או לכישוריו, לאחר שבועיים כדורש
עבודה, כל סירוב לעבודה ההולמת את מצב בריאותו, כושרו הגופני ומקום מגוריו
תביא לשלילת הזכאות לדמי אבטלה. לדיון בוועדת העבודה, הרווחה והבריאות
נתקבלה.

היו"ר רוחמה אברהם:

בעד – 21. אין מתנגדים, אין נמנעים. לפיכך, אני קובעת שהסעיף הזה יעבור
לדיון בוועדת העבודה והרווחה.

אנחנו עוברים לסעיף 2(5)3(ב) – הורדת התקופה המרבית לדמי אבטלה לבני פחות
מ-25, ל-25 ימים לכל היותר. אנחנו מצביעים כרגע האם לפצל או להשאיר בחוק
ההסדרים.

אביגדור יצחקי:

אם אתם מתנגדים, אז מתנגדים. אבל, אני מציע שכל שלושת הסעיפים בעמוד 2 יהיו
באותה הצבעה.

גדעון סער:

ממש לא, זה גזרות שונות.

אסתרינה טרטמן:

האם הדעה שלך שונה ביחס לגזרות?

גדעון סער:

אני מתנגד לכולן. אבל, אני מקווה שבאחת מהן יתפסו שכל.

היו"ר רוחמה אברהם:

חברת הכנסת טרטמן, אני קוראת אותך לסדר פעם שנייה. חבר הכנסת סער.

אני עוברת להצבעה. הממשלה מבקשת להשאיר את זה במסגרת חוק ההסדרים. מי בעד
להשאיר את זה בחוק ההסדרים? מי נגד?

ראובן ריבלין:

האם אפשר לשאול את החברים שהצביעו בעד, האם הם יודעים על מה הם הצביעו?

אסתרינה טרטמן:

שאלה לא מכובדת.

היו"ר רוחמה אברהם:

חברת הכנסת טרטרמן, פעם שנייה.

עתניאל שנלר:

סליחה, האם אפשר לשאול את החברים מי - - -

היו"ר רוחמה אברהם:

לא, אנחנו באמצע הצבעה, אי אפשר. חבר הכנסת שנלר, האם אתה רוצה לנהל את
הוועדה במקומי?

דב חנין:

תקראו גם את רשימת הגזרות.

היו"ר רוחמה אברהם:

חבר הכנסת חנין, אנחנו באמצע הצבעה. עוד פעם אחת קריאה כזאת לסדר באמצע
ההצבעה ואנחנו יוצאים להפסקה של חצי שעה.

ה צ ב ע ה

בעד - 13

נגד - 10

נמנעים - אין

ההצעה להשאיר את סעיף 2(5)3(ב) – הורדת התקופה המרבית לדמי אבטלה לבני פחות
מ-25, ל-25 ימים לכל היותר במסגרת חוק ההסדרים, נתקבלה.

היו"ר רוחמה אברהם:

בעד – 13, נגד – 10, לא היו נמנעים. לפיכך, אני קובעת שסעיף 2(5)3(ב) נשאר
במסגרת חוק ההסדרים.

עכשיו אנחנו מצביעים על דיון בוועדה. האם הצעת הממשלה היא ועדת העבודה
והרווחה?

אביגדור יצחקי:

כל נושא האבטלה הולך כרגע לעבודה ורווחה לאור הערתו של חבר הכנסת אורון. כל
הנושאים האלה קשורים אחד בשני.

שלי יחימוביץ:

אני מציעה שתקבל את כל ההערות של חבר הכנסת אורון.

ניסן סלומינסקי:

הממשלה לא הבינה את זה קודם?

היו"ר רוחמה אברהם:

מי בעד העברת הצעת החוק לדיון בוועדת העבודה והרווחה? מי נגד? מי נמנע?

קריאות:

פה אחד.

היו"ר רוחמה אברהם:

הסעיף נתקבל ויועבר לדיון בוועדת העבודה והרווחה.

אנחנו עוברים לסעיף 2(9)2(6)3(ב) – הורדת שיעור דמי האבטלה למי שטרם מלאו
לו 28, ל-2/3. הצעת הממשלה היא להשאיר את זה בחוק ההסדרים.

מאיר פרוש:

  - - - תגיד לגדעון שגם פה. יש לי הצעה לייעול.

היו"ר רוחמה אברהם:

אני לא יכולה ככה. כשאני אצטרך הערות לייעול אני אבקש ממך.

שלי יחימוביץ:

גברתי יושבת-ראש, האם אפשר בקשה? כל סעיף כזה הוא סעיף כבד משקל והוא פוגע
בהרבה מאוד אנשים, במיוחד בשכבות החלשות. מין הראוי שכשאנחנו קוראים אותו
לא נגיד רק מספר, אלא את תאמרי שורה על מהות הסעיף ובמי הוא פוגע, כדי
שאנשים ידעו מה הם עושים.

היו"ר רוחמה אברהם:

הטבלה מונחת לפניכם. כשאני מדברת על הסעיף אני מציינת גם את מספר הסעיף,
וגם את נושא הסעיף. חברי הכנסת יכולים לעקוב אחרי הטבלה ויכולים גם להבין
במה מדובר.

מי בעד להשאיר את זה בחוק ההסדרים? מי נגד? מי נמנע? מכיוון שיש הפרש של
בין 2 ל-3 כל פעם, אני לא רוצה לחזור על הטענה או הבקשה של חברי כנסת.

ראובן ריבלין:

אנחנו נבקש אם נרצה ספירה.

חיים אורון:

רוחמה, היות וההפרש קבוע רק אם נחשוב שמשהו מתהווה פה נבקש הצבעה חוזרת.

ראובן ריבלין:

אנחנו רואים מי מצביע.

היו"ר רוחמה אברהם:

אין בעיה. אני עוברת להצבעה על דיון בוועדה, מי בעד דיון בוועדת העבודה
והרווחה? מי נגד? מי נמנע? פה אחד.

ה צ ב ע ה

ההצעה להעביר את סעיף 2(9)2(6)3(ב) – הורדת שיעור דמי האבטלה למי שטרם מלאו
לו 28, ל-2/3, לדיון בוועדת העבודה והרווחה, נתקבלה.

אני עוברת לסעיף הבא, 2(7)3(א)3(ג)4 – שינוי רמות הזכאות בביטוח הסיעודי
מ-2 רמות ל-3 רמות, במסגרת השינוי מוחמרות הדרישות לעצם הזכאות לביטוח
סיעודי, שהן קשות ערב התיקון המוצע.

גדעון סער:

כמה עוד אפשר להחמיר?

היו"ר רוחמה אברהם:

עמדת הממשלה להשאיר את זה במסגרת חוק ההסדרים? מי בעד להשאיר את זה במסגרת
חוק ההסדרים? מי נגד? מי נמנע?

קריאה:

אתם נגד ההטבה?

ניסן סלומינסקי:

להערכתי, זה לא הטבה. יזרקו את רובם לדרגה האמצעית.

גדעון סער:

מוחמרות הדרישות.

היו"ר רוחמה אברהם:

אני עוברת להצבעה על דיון בוועדה. הצעת הממשלה היא להעביר לדיון בוועדת
העבודה והרווחה. מי בעד? מי נגד? מי נמנע?

ה צ ב ע ה

ההצעה להעביר את סעיף 2(7)3(א)3(ג)4 – שינוי רמות הזכאות בביטוח הסיעודי
מ-2 רמות ל-3 רמות, במסגרת השינוי מוחמרות הדרישות לעצם הזכאות לביטוח
סיעודי, שהן קשות ערב התיקון המוצע, לדיון בוועדת העבודה והרווחה נתקבלה.

היו"ר רוחמה אברהם:

הצעת החוק עוברת לדיון בוועדת העבודה והרווחה.

אני עוברת לסעיף הבא 2(8)3(ד) – הגבלת אפשרות לתביעה חוזרת לביטוח סיעודי,
בתוך 6 חודשים מדחיית התביעה הקודמת, על-ידי דרישת דמי טיפול (שווי קנס),
בסך 199 ש"ח.

דב חנין:

זה עונש לקשישים הסיעודיים.

היו"ר רוחמה אברהם:

הצעת הממשלה היא להשאיר את זה במסגרת חוק ההסדרים. מי בעד להשאיר את זה
בחוק ההסדרים?

גדעון סער:

על זה הגמלאים מצביעים בעד? תילחמו כמו אריות - - -

שלי יחימוביץ:

חברים, שמישהו יסביר לי את זה.

נסים זאב:

די פוליטיקה זולה.

קריאה:

חברת הכנסת יחימוביץ, גם זו הטבה. מי שלא מבין את זה לא מבין כלום.

אסתרינה טרטמן:

חברת הכנסת יחימוביץ', זו הטבה, יקבלו כסף חזרה.

שלי יחימוביץ:

למה אתם מסכימים לזה? יש לכם אפשרות להרוג את הדברים האלה עכשיו.

אביגדור יצחקי:

תוציאי אותה החוצה, מה זה? היא עושה פרובוקציה בשביל להפסיק את הישיבה, עם
כל הכבוד.

היו"ר רוחמה אברהם:

חברת הכנסת שלי יחימוביץ, אני קורא אותך לסדר פעם ראשונה.

מי בעד להשאיר את זה בחוק ההסדרים? לא ספרנו.

ראובן ריבלין:

לא צריך לספור.

משה שרוני:

אותם המספרים, אותם האנשים.

היו"ר רוחמה אברהם:

מי מתנגד?

ה צ ב ע ה

ההצעה להשאיר את סעיף 2(8)3(ד) – הגבלת אפשרות לתביעה חוזרת לביטוח סיעודי,
בתוך 6 חודשים מדחיית התביעה הקודמת, על-ידי דרישת דמי טיפול ( שווי קנס),
בסך 199 ש"ח במסגרת חוק ההסדרים, נתקבלה.

היו"ר רוחמה אברהם:

אותם המספרים. לכן, אני קובעת שהצעת החוק נשארת במסגרת חוק ההסדרים.

 חברת הכנסת אסתרינה טרטמן, צאי בבקשה לשתי דקות. 

הצעת הממשלה היא שהנושא הזה יידון בוועדת הכספים. מי בעד להעביר את הצעת
החוק לדיון בוועדת הכספים?

ה צ ב ע ה

ההצעה להעביר את הדיון בסעיף 2(8)3(ד) – הגבלת אפשרות לתביעה חוזרת לביטוח
סיעודי, בתוך 6 חודשים מדחיית התביעה הקודמת, על-ידי דרישת דמי טיפול (שווי
קנס), בסך 199 ש"ח, לדיון בוועדת הכספים, נתקבלה.

היו"ר רוחמה אברהם:

הצעת החוק נשארת במסגרת חוק ההסדרים, ועוברת לדיון בוועדת הכספים.

דב חנין:

למען הפרוטוקול, אני נגד.

היו"ר רוחמה אברהם:

הסעיף הבא הוא 2(10)3(ׁה), - חייל משוחרר העובד בעבודה מועדפת זכאי למענק
מהמוסד לביטוח לאומי, מוצע לבטל את ההכרה בעבודות המועדפות בתחנות דלק,
מפעלי תעשייה ובתי מלאכה.

גדעון סער:

עוד הפעם חיילים משוחררים?

היו"ר רוחמה אברהם:

הצעת הממשלה להשאיר את זה במסגרת חוק ההסדרים?

גדעון סער:

למה?

שלי יחימוביץ:

קולט בבקשה, את יכולה להפיל את זה ברגע זה.

אביגדור יצחקי:

אנחנו משאירים את זה בוועדת הכספים.

גדעון סער:

רק עבודה ורווחה, זה לא יכול להיות שם. עבודה מועדפת וביטוח לאומי זה עבודה
ורווחה. קצת נואשתי מלשכנע ממשלה שהוציאה את הצבא למלחמה לא מזמן, שלא
לפגוע בחיילים המשוחררים. מהעניין הזה נואשתי. לכן, אם אתם עומדים על הגזרה
המוזרה הזאת, אני עומד על זה שנושא שנוגע גם לעבודה מועדפת וגם למוסד
לביטוח לאומי, הוא במובהק נושא של ועדת העבודה והרווחה. אני עומד על זה שאם
תחליטו בצורה מוזרה לא לפצל את הסעיף הזה, אז שהוא יעבור לוועדת העבודה
והרווחה.

אני מבקש פעמיים הצבעה שמית, גם על הפיצול וגם על הוועדה.

היו"ר רוחמה אברהם:

חבר הכנסת יצחקי, אני קוראת אותך לסדר פעם - - -

אביגדור יצחקי:

-   - - לא פה. בחוץ, כן.

היו"ר רוחמה אברהם:

בעד זה להשאיר את זה במסגרת חוק ההסדרים.

חבר הכנסת אביגדור יצחקי – בעד

חבר הכנסת בן ששון -

קריאה:

הוא איננו.

היו"ר רוחמה אברהם:

חבר הכנסת שנלר, האם אפשר לתקן לי פה בבקשה?

חבר הכנסת מיכאל נודלמן – בעד

חבר הכנסת שי חרמש – בעד

חברת הכנסת שלי יחימוביץ – נגד

חברת הכנסת קולט אביטל – נמנעת

חבר הכנסת יורם מרציאנו – בעד

חברת הכנסת נאדיה חילו – בעד

חבר הכנסת אמסלם (מחליף את חבר הכנסת אזולאי ) – בעד

חבר הכנסת נסים זאב – בעד

חבר הכנסת יעקב מרגי – בעד

חבר הכנסת משה שרוני – בעד

חבר הכנסת יצחק גלנטי – בעד

חבר הכנסת מאיר פרוש – נגד

חבר הכנסת גדעון סער – נגד

חבר הכנסת יובל שטייניץ – נגד

חברת הכנסת אסתרינה טרטמן – בעד

חבר הכנסת יצחק אהרונוביץ – בעד

חבר הכנסת אורי אריאל – נגד

חבר הכנסת ניסן סלומינסקי – נגד

חבר הכנסת חיים אורון – נגד

חבר הכנסת עבאס זכור – נגד

חבר הכנסת דב חנין – נגד

חברת הכנסת רוחמה אברהם – נגד

ראובן ריבלין:

אותי לא הקריאו.

היו"ר רוחמה אברהם:

חבר הכנסת ראובן ריבלין – נגד

ה צ ב ע ה

בעד – 11

נגד – 13

נמנעים – 1

היו"ר רוחמה אברהם:

13 – נגד, 11 – בעד, 1 – נמנע. לפיכך, אני קובעת שהצעת החוק בנושא חיילים
משוחררים פוצלה לפי סעיף 121, והיא נשארת בוועדת הכנסת.

ראובן ריבלין:

יש לציין שההפרש לא צומצם.

היו"ר רוחמה אברהם:

ההפרש צומצם.

אני עוברת לסעיף הבא 5(1)5(2) – תיקון חוק הבטחת הכנסה, התשמ"א-1980 –
תכנית ויסקונסין.

משה שרוני:

מי המציא את ויסקונסין?

גדעון סער:

אני רוצה לראות את ישראל ביתנו, אני רוצה לראות שיציעו ועדת חקירה
פרלמנטארית. אני מבקש הצבעה שמית על ויסקונסין.

קולט אביטל:

שוב פעם?

משה שרוני:

מה שמית כל הזמן, מה קרה? יש גבול לכל הדברים האלה, חבר הכנסת סער.

היו"ר רוחמה אברהם:

אני עוברת להצבעה שמית. תעזרו לי, אני אעזור לכם. לא תעזרו לי אני לא אעזור
לכם. מספיק, די. חבר הכנסת יצחקי, הצעת הממשלה היא לפצל או להשאיר?

אביגדור יצחקי:

להשאיר.

היו"ר רוחמה אברהם:

להשאיר במסגרת חוק ההסדרים. אני עוברת להצבעה.

חבר הכנסת אביגדור יצחקי – בעד

חבר הכנסת עתניאל שנלר – בעד

חבר הכנסת מיכאל נודלמן – בעד

חבר הכנסת שי חרמש – בעד

חברת הכנסת יחימוביץ –

שלי יחימוביץ:

נגד ויסקונסין.

היו"ר רוחמה אברהם:

בלי הערות בבקשה.

חברת הכנסת קולט אביטל – בעד

חבר הכנסת יורם מרציאנו – בעד

חברת הכנסת נאדיה חילו – נגד

חבר הכנסת דוד אזולאי – בעד

חבר הכנסת נסים זאב – בעד

חבר הכנסת יעקב מרגי – בעד

חבר הכנסת משה שרוני- בעד

חבר הכנסת יצחק גלנטי – בעד

חבר הכנסת מאיר פרוש – נגד

חבר הכנסת גדעון סער – נגד

חבר הכנסת ראובן ריבלין – נגד

חבר הכנסת יובל שטייניץ – נגד

חבר הכנסת אסתרינה טרטמן – בעד

חבר הכנסת יצחק אהרונוביץ – בעד

חבר הכנסת אורי אריאל – נגד

חיים אורון:

איזה ועדת חקירה היתה על ויסקונסין, ליברמן תמך בזה.

היו"ר רוחמה אברהם:

חבר הכנסת אורון, אני אבקש מהסדרן להוציא אותך.

חבר הכנסת ניסן סלומינסקי – נגד

חבר הכנסת חיים אורון – נגד

חבר הכנסת עבאס זכור – נגד

חבר הכנסת דב חנין – נגד

דב חנין:

לגמרי נגד.

רוחמה אברהם:

בלי הערות בבקשה.

חברת הכנסת רוחמה אברהם – נגד.

אורי אריאל:

אתם מנצלים את זה שהשר שלכם בהודו?

ניסן סלומינסקי:

חבר הכנסת אורלב חזר, והוא מחליף אותי.

היו"ר רוחמה אברהם:

חבר הכנסת אורלב חזר והוא מצביע במקום אליהו גבאי. 13 הצביעו בעד, 12 –
נגד.

גדעון סער:

אני מבקש רוויזיה כדי לאפשר ל"ישראל ביתנו" לשקול מחדש את הצבעתם.

משה שרוני:

אני מבקש רוויזיה כדי שאתה שהמצאת את ויסקונסין תצביע בעד.

היו"ר רוחמה אברהם:

יש לך דקה לרוויזיה.

אסתרינה טרטמן:

מי שיש לו חמאה על הראש שלא יעמוד בשמש. אפשר לחשוב שהוא מצביע פה על ביטול
החוק.

גדעון סער:

אתם עושים הכללת החוק, חבורת צבועים.

משה גפני:

אבל, אתם קיבלתם קולות בשביל ויסקונסין. יש כמה חברים בוועדה הזאת שהגישו
הצעה דחופה לסדר על ויסקונסין ועל מה שהוא עושה.

היו"ר רוחמה אברהם:

אנחנו עוברים להצבעה.

קריאה:

אנחנו נטפל בזה, ונפעל לזה שתכנית ויסקונסין רק לאלה שזה עוזר להם, ולא
לאלה - --

משה גפני:

למה לא להוריד את זה?

היו"ר רוחמה אברהם:

חבר הכנסת יצחקי, אני קוראת אותך לסדר פעם שנייה.

גדעון סער:

גברתי, למרות שלא התבקשתי, מאחר והביטוי האחרון שהשתמשתי בו הוא לא
פרלמנטארי לפי שיפוטי, אני חוזר בי מהביטוי, הגם שאני חושב שהמאפיינים
שתיארתי אותם הם קיימים בפער בין נקיטת עמדה לבין הצבעה.

היו"ר רוחמה אברהם:

מי בעד הרוויזיה של חבר הכנסת סער? מי נגד?

יעקב ליצמן:

גברתי, את הצבעת בשתי ידיים.

היו"ר רוחמה אברהם:

לא הצבעתי בשתי ידיים, ממש לא.

ה צ ב ע ה

בעד -9

נגד – 14

הרוויזיה לא התקבלה.

היו"ר רוחמה אברהם:

בעד הרוויזיה הצביעו 9, 14 - נגד. לפיכך, אני קובעת שהרוויזיה של חבר הכנסת
סער לא התקבלה.

חברת הכנסת טרטמן, צאי החוצה לדקה.

אסתרינה טרטמן:

לא דיברתי בכלל.

היו"ר רוחמה אברהם:

אני מבקשת שתירגעי.

אסתרינה טרטמן:

סיכמנו, נרגעתי.

היו"ר רוחמה אברהם:

אני עוברת להצבעה על דיון בוועדה. מי בעד להעביר את זה לוועדת הכספים? מי
נגד? מי נמנע?

ה צ ב ע ה

ההצעה להעביר את סעיף הבא 5(1)5(2) – תיקון חוק הבטחת הכנסה, התשמ"א-1980 –
תכנית ויסקונסין, לדיון בוועדת הכספים נתקבלה.

היו"ר רוחמה אברהם:

אני קובעת שהדיון עובר לוועדת הכספים.

אני עוברת לסעיף 5(2)6 – סעיף 9 לחוק הבטחת הכנסה מתווה חישוב הכנסות
שיילקחו בחשבון לצורך חישוב הזכאות. עמדת הממשלה היא להשאיר. מי בעד להשאיר
את הנושא בחוק ההסדרים? מי נגד?

היו"ר רוחמה אברהם:

ההצעה נשארת, ועוברת לדיון - - -

קריאות:

למה? היה תיקו.

היו"ר רוחמה אברהם:

לא היה תיקו.

אסתרינה טרטמן:

גברתי יושבת הראש, אני מודיעה שאני פורשת וחבר הכנסת וסטס מסיז'ניקוב מחליף

אותי.

שלי יחימוביץ:

סליחה, למה פקידי האוצר מתערבים בדיון?

היו"ר רוחמה אברהם:

הצעת הממשלה - הצעת החוק תועבר לדיון בוועדת העבודה והרווחה. מי בעד להעביר
את הצעת החוק לדיון בוועדת העבודה והרווחה? מי נגד? אני קובעת שהצעת החוק
עוברת לדיון בוועדת העבודה והרווחה.

אנחנו עוברים לסעיף 5(3)6 – סעיף 9א לחוק הבטחת הכנסה קובע כי יראו רכב
כנכס אשר מופקת מנו הכנסה בשיעור הגימלה, כך שבפועל הזכאות היא לגימלה
בגובה 0; מוצע לאפשר לתא המשפחתי הזכאי לגימלה להחזיק או לעשות שימוש ברכב
אחד שערכו אינו עולה על 25,000 שקל, ובתנאי שלתובע הכנסה מעבודה בגובה של
לפחות 1,250 שקל (לקשיש 1,000 שקלים).

הצעת הממשלה היא להשאיר את זה בחוק ההסדרים. מי בעד להשאיר את זה בחוק
ההסדרים? מי נגד? מי נמנע? הצעת החוק נשארת במסגרת חוק ההסדרים.

הבקשה היא שהצעת החוק תידון בוועדת הכספים. מי בעד להעביר את זה לוועדת
הכספים? מי נגד? מי נמנע? הצעת החוק נשארת במסגרת חוק ההסדרים והיא עוברת
להידון בוועדת הכספים.

אביגדור יצחקי:

הסעיף הקודם סעיף 9 לחוק הבטחת הכנסה, אני בטעות, למרות הסיכום והמהות,
ביקשתי ועדת העבודה והרווחה. אם תרשו לי, או לא, להעביר את זה לוועדת
הכספים, אם אפשר.

ראובן ריבלין:

אנחנו מסכימים, תבקש רוויזיה. אנחנו מסכימים, כפוף להסכמתו של יושב-ראש
ועדת העבודה והרווחה.

משה שרוני:

מה שאתם רוצים.

ראובן ריבלין:

בסדר, מספיק לי "מה שאתם רוצים".

היו"ר רוחמה אברהם:

סעיף 5(4)6(ב) – סעיף 14 א לחוק הבטחת הכנסה קובע סייגים לתשלום גימלת
הבטחת הכנסה למי שיצא את ישראל במהלך השנה. לפי דברי ההסבר במטרה להקל על
קשישים מקבלי הבטחת הכנסה שאינם חלק מפוטנציאל שוק העובדה, מוצע לקבוע כי
הקשיש ובן זוגו יהיו רשאים לצאת מישראל עד 3 פעמים במהלך שנה קלנדארית, ועד
44 ימים באותה שנה, מבלי שתישלל מהם הגימלה בעד החודשים בהם שהו בחו"ל.

עמדת הממשלה להשאיר את זה בחוק ההסדרים. מי בעד?

שלי יחימוביץ:

כן, אבל למה לא בחקיקה רגילה? זה חוק רגיל פר-אקסלנס.

היו"ר רוחמה אברהם:

מי נגד? מי נמנע? הצעת החוק נשארת במסגרת חוק ההסדרים, ותידון באיזה ועדה?

קריאה:

כספים.

גדעון סער:

מה פתאום? עבודה ורווחה.

חיים אורון:

אביגדור, אנחנו רוצים בכספים.

משה שרוני:

אני לא רוצה כבר שום דבר, תעזוב את זה.

גדעון סער:

זה עבודה ורווחה קלאסי.

קולט אביטל:

ליצמן יעביר את זה.

אורי אריאל:

ליצמן יעביר את זה ב-2009.

משה שרוני:

תן לכספים, תן לליצמן שיעבוד קצת.

היו"ר רוחמה אברהם:

מי בעד להעביר את זה לוועדת הכספים? מי נגד? הצעת חוק 5(4)6(ב) עוברת לדיון
בוועדת הכספים.

משה שרוני:

גברתי היושבת ראש, אני מבקש להודיע שבמקומי יהיה חבר הכנסת גלזר.

היו"ר רוחמה אברהם:

אני עוברת לפרק ג- בריאות, סעיפים 7 – 15, עמ' 23 – 38.

אני עוברת להצבעה על סעיף 7(1)8, 9, תיקון פקודת הרוקחים (נוסח חדש),
התשמ"א-1981.

שלי יחימוביץ:

זה חשוב שיעבור בחוק ההסדרים.

היו"ר רוחמה אברהם:

סעיף 26 – לפקודת הרוקחים קובע כי תכשיר מרשם, לא ינופק אלא לפי מרשם חתום
בידי רופא, רופא שיניים או רופא וטרינר. יש פה הערה חשובה שכדאי שתשמעו
אותה. בחוק ההסדרים 2006 עלתה אותה סוגיה, ומשרד הבריאות התבקש להתקין
תקנות שעד היום לא הותקנו.

הצעת הממשלה היא להשאיר במסגרת חוק ההסדרים.

אביגדור יצחקי:

כן, ועבודה ורווחה.

גדעון סער:

אני רוצה לנסות לפנות להיגיון של חברי הוועדה. אין לתיקון בפקודת הרוקחים
שום קשר עם חוק ההסדרים ועם תקציב המדינה. אין שום סיבה בעולם לא לפצל את
הסעיף הזה.

שלי יחימוביץ:

למה צריך סיבה?

היו"ר רוחמה אברהם:

מי בעד הצעת הממשלה להשאיר את זה במסגרת חוק ההסדרים? מי נגד? מי נמנע?
הצעת החוק נשארת במסגרת חוק ההסדרים.

מי בעד להעביר את זה לדיון בוועדת העבודה והרווחה? מי נגד? מי נמנע? הצעת
החוק עוברת לדיון בוועדת העבודה והרווחה.

אנחנו עוברים לסעיף הבא 7(2) – ביטול הצורך באישור ועדת העבודה, בנוגע
לקביעת התכשירים שניתן יהיה למכור ללא מרשם רופא מחוץ לבית המרקחת, או בידי
רוקח. מהי עמדת הממשלה?

אביגדור יצחקי:

להשאיר, וועדת העבודה והרווחה.

גדעון סער:

מה קשור מרשם רופא לחוק ההסדרים?

היו"ר רוחמה אברהם:

מי בעד להשאיר את זה בחוק ההסדרים? מי נגד? מי נמנע? הצעת החוק נשארת
במסגרת חוק ההסדרים.

מי בעד להעביר את זה לדיון בוועדת העבודה והרווחה? מי נגד? מי נמנע? הצעת
החוק תדון בוועדת העבודה והרווחה.

מאיר פרוש:

האם אפשר להציע משהו? תשאלי באותו דף, האם יש למישהו דעה כזאת או אחרת.
אנחנו יודעים כבר מה המצב.

היו"ר רוחמה אברהם:

לא. אני עוברת לסעיף הבא סעיף 10 – ביטול חוק בית חולים באשדוד. לפי הסיכום
הוסכם שזה יהיה מפוצל. אנחנו נצביע על פיצול לפי סעיף 121 שזה יישאר בוועדת
הכנסת.

חיים אורון:

אני מבקש לפצל. אין שום הצדקה להקים בית חולים באשדוד לפני בית חולים בנגב.
אני אבקש לפצל כי המשמעות היא דחיית הקמת בית חולים בנגב. מעבר למשחקים, יש
פה גם דברים אמיתיים. החוק פוקע ב-31 לדצמבר ואז הממשלה חייבת להקים בית
חולים באשדוד. מאשדוד דרומה יש בית חולים אחד, ועד שלא מקימים בנגב בית
חולים אין הצדקה להקים בית חולים במקום אחר. אני מציע לא לפצל.

יעקב מרגי:

אני מציע להקים בית חולים גם באשדוד וגם בנגב.

היו"ר רוחמה אברהם:

אני עוברת להצבעה. מי בעד הפיצול לפי 121 כדי שזה יישאר בוועדת הכנסת? מי
נגד? מי נמנע? הצעת החוק פוצלה ונשארת בוועדת הכנסת.

אני עוברת לסעיף הבא סעיף 11 – תיקון חוק הביטוח הלאומי (נוסח משולב),
התשנ"ה-1995. מוצע לקבוע כי אוצר המדינה ישפה את המוסד על הוצאות שהוציא
למתן מענק אשפוז, בסכום השווה ל-151.6 מיליון שקלים חדשים. עמדת הממשלה
להשאיר במסגרת חוק ההסדרים, מי בעד? מי נגד?

נסים זאב:

אני מבקש לפרוטוקול, כל פעם שיעקב מרגי מרים אצבע, לראות אותי כמצביע איתו,
גם אם במקרה לא ספרו איתי.

היו"ר רוחמה אברהם:

אני לא מסכימה לזה. הצעת החוק לפי הצעת הממשלה תידון בוועדת הכספים, מי
בעד?

גדעון סער:

אני רוצה להסביר לחברי הוועדה שמדובר בתיקון חוק הביטוח הלאומי, ובמוסד
לביטוח לאומי. אלו שני נושאים שלפי תקנון הכנסת הם בסמכות ועדת העבודה
והרווחה.

חיים אורון:

לא, מענק האשפוז בבתי החולים עובר תמיד לוועדת הכספים.

היו"ר רוחמה אברהם:

מי בעד להשאיר את זה בוועדת הכספים? מי נגד? אני קובעת שהצעת החוק נשארת
במסגרת חוק ההסדרים, ותידון בוועדת הכספים.

אני עוברת להצבעה על סעיף 12(1) תיקון חוק לפיצוי נפגעי גזזת, התשנ"ד-1994.
תוכן דיוני ועדת המומחים לעניין נפגע גזזת יהיו חסויים.

דב חנין:

ממה מפחדים? למה דוח הוועדה חייב להיות סודי? אני רוצה להבין פעם אחת מה כל
כך סודי בוועדת מומחים שדנה בנפגעי הגזזת.

היו"ר רוחמה אברהם:

 מהי עמדת הממשלה בעניין זה?

אביגדור יצחקי:

אנחנו מבקשים שבשני הסעיפים שקשורים לגזזת לפי בקשת סיעות הקואליציה: ש"ס,
מפלגת העבודה, וחלק מקדימה, להשאיר את זה.

יורם מרציאנו:

בהחלט הישג. בעיניי זה הישג גדול.

שלי יחימוביץ:

נחה דעתי.

היו"ר רוחמה אברהם:

מי בעד לפצל את החוק הזה לפי 121, ולהשאיר אותו בוועדת הכנסת?

דוד טל:

רק שתדעי זה אחד מהעיזים ששבע שנים מכניסים ומוציאים, מכניסים ומוציאים.

היו"ר רוחמה אברהם:

חבר הכנסת טל, אנחנו באמצע הצבעה. אני אוציא אותך.

מי נגד? מי נמנע? לפיכך, אני קובעת - - -

ראובן ריבלין:

חבר הכנסת מרציאנו, ההישג הגדול שלך הוא שהאוצר הסכים להכניס את זה לחוק
ההסדרים כדי להוציא אותו, ואני בהחלט מברך על כך.

רוחמה אברהם:

הוצאנו עז אחת, עכשיו את העז השנייה – סעיף 12(2)12(3), תיקון חוק לפיצוי
נפגעי גזזת, התשנ"ד-1994, קיצור תקופת ההתיישנות לזכאות לפיצוי של נפגעי
גזזת. האם גם את זה הממשלה החליטה ל - - -

קריאה:

כן.

היו"ר רוחמה אברהם:

מי בעד פיצול לפי 121? מי מתנגד? מי נמנע? הצעת החוק נשארת בוועדת הכנסת.

סעיף 13 – תיקון חוק ההסדרים במשק המדינה (תיקוני חקיקה להשגת יעדי התקציב
לשנת הכספים 2002), התשס"ב-2002, לגבי המחיר המרבי שמשלמת קופת חולים בעבור
רוב הפעילות בבתי החולים קבוע לפי מחיר יום האשפוז, ובעבור חלקה – לפי
תעריפים דיפרנציאליים הקובעים בצווים מכוח חוק הפיקוח על מחירי מצרכים
ושירותים, התשנ"ו-1996 וכו'. מהי עמדת הממשלה?

אביגדור יצחקי:

להשאיר.

היו"ר רוחמה אברהם:

עמדת הממשלה היא להשאיר במסגרת חוק ההסדרים. מי בעד להשאיר את זה במסגרת
חוק ההסדרים? מי נגד? מי נמנע?

חיים אורון:

זה כספים ממש.

קריאה:

עבודה ורווחה.

היו"ר רוחמה אברהם:

הצעת החוק נשארת במסגרת חוק ההסדרים, ותועבר לדיון לפי - - -

קריאה:

הנה הסיכום.

חיים אורון:

חבר הכנסת יצחקי, יכול להיות שיש לכם סיכומים.

יצחק גלנטי:

בסדר, כספים .

היו"ר רוחמה אברהם:

מי בעד להעביר את זה לוועדת הכספים? מי נגד? מי נמנע? הצעת החוק תועבר
לדיון בוועדת הכספים.

אני עוברת לעמוד 8, סעיפים 14(1)14(3)14(4)15, תיקון חוק ביטוח בריאות
ממלכתי, התשנ"ד-1994 – תאגוד קופות החולים. מוצע לקבוע הסדרים בסיסיים
אחידים לעניין המבנה התאגידי של קופות החולים תוך פירוט תחומי האחריות
והסמכויות של מועצת הקופה, הדירקטוריון, המנהל הכללי ועוד.

דוד טל:

זו פרה שהכניסו לפני שבע שנים.

היו"ר רוחמה אברהם:

לפי סיכום שהיה כל נושא תאגידי קופות החולים יפוצל לפי 121. האם אני צודקת
אדוני יושב ראש?

קריאה:

את צודקת.

היו"ר רוחמה אברהם:

מי בעד הפיצול לפי 121? מי נגד? מי נמנע? הצעת החוק נשארת בוועדת הכנסת.

אני עוברת לסעיף 14(2) – הגבלת יכולת התביעה של קופת חולים ונותן שירותים
לשיפוי על הוצאות בריאות לנפגע, בכל הנוגע לחזרה למזיק שהוא קופת חולים או
נותן שירות. עמדת הממשלה להשאיר. מי בעד להשאיר את זה בחוק ההסדרים? מי
נגד? מי נמנע? הצעת החוק נשארת במסגרת חוק ההסדרים, והיא תועבר לדיון
בוועדת הכספים.

יצחק גלנטי:

ועדת הרווחה.

גדעון סער:

למה ועדת הכספים? הנושא פה מתייחס למרקם היחסים של קופות החולים מול נותני
שירותים. נושא קופות החולים שייך במובהק לוועדת העבודה והרווחה והבריאות.

חיים אורון:

אתם ממש לא צודקים. אבל, אין לי בעיה עם זה. זה לא בין החולה, אלא זה בין
קופת חולים לנותני השירותים. זה חלק מתקצוב קופת החולים. אבל, אין לי
התנגדות שזה יהיה בוועדת העבודה והרווחה.

יצחק גלנטי:

ועדת העבודה והרווחה פר- אקסלנס.

קריאות:

כספים.

היו"ר רוחמה אברהם:

מי בעד להעביר את זה לוועדת הכספים? מי נגד? מי נמנע? הצעת החוק תועבר
לדיון בוועדת הכספים.

אנחנו עוברים לסעיף 14(5) – החלפת ההסדר המגביל מספר מרפאות ביישוב קטן,
בהסדר המחייב קופת חולים ליתן שירות למבוטחי קופת חולים אחרת שלה אין מרפאה
באותו היישוב. עמדת הממשלה להשאיר בוועדת העבודה והרווחה.

שלי יחימוביץ:

רק שתדעו שהכוונה היא לסגור קופות חולים בפריפריה.

גדעון סער:

למה הגבלת מרפאות ביישובים שייך לחוק ההסדרים?

היו"ר רוחמה אברהם:

מי בעד להשאיר את זה במסגרת חוק ההסדרים? מי נגד? מי נמנע?

קריאה:

היה רוב מסיבי לפיצול.

רוחמה אברהם:

היו רק מתנגדים, לא היו נמנעים. לפיכך, אני קובעת שהסעיף הזה פוצל לפי 121,
ונשאר בוועדת הכנסת.

קריאות:

רוויזיה.

גדעון סער:

מה כואב לכם להגביל את מספר המרפאות?

היו"ר רוחמה אברהם:

מי בעד הרוויזיה של חבר הכנסת יצחקי?

ראובן ריבלין:

יש רוב.

היו"ר רוחמה אברהם:

מי מתנגד?

אביגדור יצחקי:

גדעון, האמירות לא נכונות. אתה אומר דברים לא נכונים. זה בדיוק להבטיח שכל
אחד בפריפריה. אז או שתעשה SMS או שתגיד דברים שאתה יודע, ולא דברים שאתה
לא יודע. בכל הכבוד.

גדעון סער:

אתה טועה. זה שאתה מרים את הקול, זה לא משכנע.

אביגדור יצחקי:

החוק הזה מבטיח את זה שכל אחד בפריפריה יקבל שירות רפואי, גם אם אין שם
קופת חולים.

גדעון סער:

משרד הבריאות לא רוצה לעשות את זה.

שלי יחימוביץ:

זה מבטיח שיהיה אפשר לסגור סניפים של קופת חולים.

אביגדור יצחקי:

את מבלבלת את המוח.

שלי יחימוביץ:

אתה מבלבל. תלמד את חוק ההסדרים.

מאיר פרוש:

אל תיקח ללב, אביגדור.

אביגדור יצחקי:

אפשר לחשוב שיש להם אחריות...

ה צ ב ע ה

בעד – 12

נגד – 11

היו"ר רוחמה אברהם:

בעד הרוויזיה 12, נגד – 11. הרוויזיה התקבלה. אני חוזרת על ההצבעה על סעיף
14(5): החלפת ההסדר המגביל מספר מרפאת ביישוב קטן, בהסדר המחייב קופת חולים
ליתן שירות למבוטחי קופת חולים אחרת, שלה אין מרפאה באותו היישוב.

חיים אורון:

הוויכוח הוא לא אם זה חוק טוב, אלא אם זה צריך להיות בחוק ההסדרים. החוק
הוא טוב, אבל הוא לא צריך להיות בחוק ההסדרים.

היו"ר רוחמה אברהם:

מי בעד להשאיר את זה במסגרת חוק ההסדרים?

ראובן ריבלין:

אנחנו נגד שזה יהיה בחוק ההסדרים, אנחנו בעד החוק.

ה צ ב ע ה

בעד – רוב

נגד – מיעוט

היו"ר רוחמה אברהם:

החוק נשאר במסגרת חוק ההסדרים, ועובר להידון בוועדת העבודה והרווחה. מי בעד
להעביר את זה לדיון בוועדת העבודה והרווחה?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק עוברת להידון בוועדת העבודה והרווחה.

אנחנו עוברים לפרק ד'.

מאיר פרוש:

כל הפרק בבת אחת.

היו"ר רוחמה אברהם:

יש הסכמה של החברים לכך, או יש מתנגדים?

גדעון סער:

בשום אופן לא.

מאיר פרוש:

בעין אחת אתה קורא את כל הפרק.

היו"ר רוחמה אברהם:

נדון בסעיפים 18-16 בעמ' 42-38. אני עוברת להצבעה על סעיף 16(1), 12(2),
16(3) ו-17: תיקון חוק שירות התעסוקה, התשי"ט-1959 – ביטול הסדר הכבילה
לעובדים זרים ויצירת הסדר חלופי בענף החקלאות. על-פי ההסדר המוצע לשכה
פרטית תלווה את העובד בארץ, ותישא גם היא באחריות לקיום חקיקת המגן לגביו.
עובד זר יהיה זכאי לעבור ממעסיק למעסיק.

שלי יחימוביץ:

זה חוק טוב.

שי חרמש:

זה חוק טוב.

היו"ר רוחמה אברהם:

מי בעד להשאיר את זה במסגרת חוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת במסגרת חוק ההסדרים ותידון,

גדעון סער:

בוועדת העבודה והרווחה – זה עובדים זרים.

היו"ר רוחמה אברהם:

מי בעד להעביר את הדיון לוועדת הכספים?

ה צ ב ע ה

בעד – רוב

נגד - מיעוט

היו"ר רוחמה אברהם:

הצעת החוק תועבר לוועדת הכספים.

אני עוברת לסעיף 18: תיקון חוק הכניסה לישראל, התשי"ב-1952. חוק הכניסה
לישראל מסמיך את שר הפנים להאריך אשרת שהייה של עובד זר בתחום הסיעוד
לתקופה ארוכה מחמש שנים, אם הפסקת העסקתו תגרום לפגיעה קשה במטופל, ואם הוא
מועסק אצלו שנה לפחות. ההצעה קובעת כי התנאי יהיה העסקה של שלוש שנים
לפחות.

הצעת הממשלה להשאיר את זה במסגרת חוק ההסדרים. מי בעד להשאיר את זה בחוק
ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת במסגרת חוק ההסדרים, ותועבר לדיון בוועדת הפנים. מי בעד
להעביר את זה לוועדת הפנים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק תועבר לדיון בוועדת הפנים.

פרק ה' – הוראות שעה לשנת 2007, סעיפים 26-19, עמ' 43-42.

אביגדור יצחקי:

גברתי היושבת-ראש, מאחר שאת כל הפרק הזה משאירים בוועדת הכנסת, לאור הודעתי
מהבוקר, אני מציע להצביע עליו כמקשה אחת.

היו"ר רוחמה אברהם:

הצבעה על כל פרק ה'. למי מהחברים יש רצון להצביע סעיף סעיף? לא.

מי בעד לפצל את פרק ה' – הוראות שעה לשנת 2007 לפי סעיף 121?

ה צ ב ע ה

בעד – רוב

נגד – מיעוט

היו"ר רוחמה אברהם:

פרק ה' פוצל.

ראובן ריבלין:

לאיזו ועדה?

מאיר פרוש:

נשאר בוועדת הכנסת. יש לך בשורות טובות גם לפרק ו'?

היו"ר רוחמה אברהם:

אני עוברת לפרק ו' – גמלאות וקופות גמל, סעיפים 31-27.

אביגדור יצחקי:

הפעם להשאיר, והכול לוועדת הכספים. כל הפרק לוועדת הכספים.

גדעון סער:

מדובר בנושא ניכוי קצבה של פנסיה. נושא הגמלאות שייך לוועדת העבודה
והרווחה. אני בעד העברתו לוועדת העבודה והרווחה.

שלי יחימוביץ:

זו פגיעה חד-צדדית בזכויות של סוהרים ושוטרים.

אביגדור יצחקי:

שלי, זה לא יהיה.

שלי יחימוביץ:

אז תוריד את זה עכשיו.

אביגדור יצחקי:

לא רוצה להוריד את זה עכשיו. למה אני צריך לעשות כל דבר לפי מה שאת רוצה?

ראובן ריבלין:

למה לא להשאיר את זה בוועדת הכספים?

דוד טל:

שלי, תגידי לו רק 50%.

אביגדור יצחקי:

אם הם רוצים על כל הפרק יחד,

שלי יחימוביץ:

פגיעה בתנאי עבודה של סוהרים ושוטרים, שממילא מרוויחים פרוטות.

ראובן ריבלין:

שמענו. אנחנו מצביעים בעד פיצול.

חיים אורון:

תעבירו. אתם קואליציה, מה אתם רוצים מאתנו?

אביגדור יצחקי:

למה לא כל הפרק?

ראובן ריבלין:

יש סעיפים שונים.

היו"ר רוחמה אברהם:

אני קוראת את סעיף 27: בסעיף 35 לחוק שירות המדינה (גמלאות) נקבעו כללים
לעניין ניכוי קצבה ממי שזכאי במקביל לקצבה לפי שירות המדינה ולמשכורת מאוצר
המדינה או מקופה ציבורית שקבעה הממשלה. הגיל לעניין הפסקת ניכוי כאמור נמוך
לגבי שוטר, סוהר ועובד שירות הביטחון מאשר לעובדי מדינה אחרים, ומוצע
להשוותו. עמדת הממשלה להשאיר, ולהעביר לוועדת הכספים. מי בעד להשאיר את זה
במסגרת חוק ההסדרים?

שלי יחימוביץ:

זו פגיעה בתנאי שוטרים וסוהרים, תדעו על מה אתם מצביעים.

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק תידון במסגרת חוק ההסדרים. מי בעד להעביר את זה לוועדת הכספים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק תעבור לדיון בוועדת הכספים. מדברים על בני סלע, בין הדפים בחוק
ההסדרים לא מצאתי אותו.

יורם מרציאנו:

דיברנו על כך בהקשר של מעמדם של השוטרים, פגענו בשוטרים.

אורי אריאל:

יש הצעה לשנות את שם המשרד מ"המשרד לביטחון פנים" ל"מינהלת סלע".

היו"ר רוחמה אברהם:

עוברים לסעיף 28: תיקון חוק שירות הקבע בצבא הגנה לישראל (גמלאות) [נוסח
משולב], התשמ"ה-1985.

שלי יחימוביץ:

עכשיו פוגעים במשרתי הקבע.

היו"ר רוחמה אברהם:

בסעיף 35 לחוק שירות המדינה (גמלאות) נקבעו כללים לעניין ניכוי קצבה ממי
שזכאי במקביל לקצבה לפי שירות המדינה ולמשכורת מאוצר המדינה או מקופה
ציבורית שקבעה הממשלה; הגיל לעניין הפסקת ניכוי כאמור נמוך לגבי שוטר, סוהר
ועובד שירות הביטחון מאשר לגבי עובדי מדינה אחרים. מוצע להשוותו. עמדת
הממשלה: להשאיר את הצעת החוק במסגרת חוק ההסדרים. מי בעד?

ה צ ב ע ה

בעד – רוב

נגד – מיעוט

היו"ר רוחמה אברהם:

אושר. מי בעד דיון בוועדת הכספים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק תישאר במסגרת חוק ההסדרים ותועבר לדיון בוועדת הכספים.

סעיף 30-29: תיקון חוק התוכנית להבראת כלכלת ישראל (תיקוני חקיקה) להשגת
יעדי התקציב והמדיניות הכלכלית לשנות הכספים 2003 ו-2004, התשס"ג-2003.
העברת כספים המנוכים ממשכורתו של עובד או של נושא משרה, למימון הסדר
הפנסיה, ישמשו אך ורק לתשלום קצבה לאותו עובד שממנו נוכו הכספים או לשאיריו
ולא לעניין החזר תשלומים של עובד אחר. לשם כך נקבע גם כי ניהול כספים
המנוכים על-ידי המדינה ייעשה בחשבון בנק נפרד, וכן כי הכספים המנוכים כאמור
לא יהיו ניתנים לשיעבוד או לעיקול. תחילתו של הסדר זה ביום 1.1.2008, ולגבי
קרן חדשה שאושרה לפני יום התחילה – במועד מתן האישור.

גדעון סער:

אז מה זה קשור לחוק ההסדרים, אם זה ל-2008? אין גבול על מה שאתם מוכנים
להצביע? יש לנו שנה לחוקק את זה.

שלי יחימוביץ:

גברתי היושבת-ראש, תחולת עיקריה של ההוראה ב-1 בינואר 2008. אז למה אנחנו
צריכים להצביע על זה עכשיו, בחוק ההסדרים?

היו"ר רוחמה אברהם:

נשאל את הממשלה מה עמדתה.

מאיר פרוש:

יש לי בקשה, למה את מקריאה את הסעיפים? אנחנו לא יודעים לקרוא.

היו"ר רוחמה אברהם:

יש בקשה של חברי הכנסת שאקרא את הפירוט. אין לי בעיה לא להקריא.

מאיר פרוש:

יש לי בקשה: עם ניקוד.

היו"ר רוחמה אברהם:

מי בעד להשאיר את זה במסגרת חוק ההסדרים?

קולט אביטל:

אפשר בכל זאת לקבל הסבר?

ה צ ב ע ה

בעד – רוב

נגד – מיעוט

קולט אביטל:

אפשר בכל זאת לקבל הסבר? הצבענו כבר. אז תסבירו מה ההיגיון?

שלי יחימוביץ:

למה לבקש הסבר?

היו"ר רוחמה אברהם:

הנימוק הוא שיש סיכום. זה התקבל. באיזו ועדה זה יידון?

גדעון סער:

אז אני מבקש רוויזיה. שיצביעו שוב על עניין שנת 2008.

מאיר פרוש:

שרוחמה תקריא את דברי ההסבר בצד, ואז הם יבינו את ההיגיון.

ראובן ריבלין:

יצחקי, לגופו של עניין, החוק הזה יעבור?

אביגדור יצחקי:

תאמין לי, זה ביזיון של הכנסת?

יורם מרציאנו:

איפה היית לפני שנה ושנתיים, כשהיית בקואליציה?

ראובן ריבלין:

יורם, יורם.

אביגדור יצחקי:

לגופו של עניין, העניין הזה נידון היום גם עם שר האוצר. היה סיכום מסוים.
מעט מבינים מה הנושא הזה בשביל הקופה הציבורית. אבל הנושא של הקופה
הציבורית הוא כבד. להעביר אותו מ-55 ל-60, זה לא יכול להיות. אני מסביר לך
את זה מראש. גם 55 זו גזירה שהציבור לא יכול לעמוד בה. אבל אתם יודעים איך
הדברים מתנהלים.

ראובן ריבלין:

בכל הכבוד. הואיל ואני מכיר אותך, גם בתפקידך, אני יודע שאתה יודע. קולט
אביטל רצתה להבין, אני רוצה להסביר לה. בחוק הזה הממשלה מבקשת שאם בכלל
להעביר אותו, יש להעביר אותו בחוק ההסדרים, כי בכל מהלך חקיקה רגיל הוא לא
יעבור. זו גזרה שהציבור לא יכול לעמוד בה. לכן הם אומרים שתחולת החוק
ב-1.1.2008. הם יודעים שבמשך השנה, אם זה לא יהיה בחוק ההסדרים, לא יעבירו
את זה. הם יצטרכו להביא את זה בחוק ההסדרים הבא. לכן הם מבקשים להעביר את
זה בחוק זה. אני אומר לכם: חוק זה לא יעבור בחקיקה רגילה. אתם צריכים לשים
לב ולהבין מדוע הממשלה שמה אותו בחוק ההסדרים. אני ממליץ בפניכם להתנהג
בהתאם, זה הכול. אם רוצים לעשות רוויזיה, בסדר. בואו נפיל את זה, קולט,
יורם.

היו"ר רוחמה אברהם:

אני רוצה לומר משהו, כיושבת-ראש ועדת הכנסת וכמי שניסתה לחזק את מעמדה של
הרשות המחוקקת בעניין הזה. זו דוגמה קלסית לחוק שאין לו מקום בחוק ההסדרים,
לא הזה ואולי לא הבא. חברי הכנסת בחרו להתאבד. כי נותרה לנו הזדמנות לקצץ
את חוק ההסדרים ככל שניתן. אבל אני מבינה את חברי. יש פה רוב קואליציוני,
וזה בסדר. אני חושבת שיש פה פספוס אדיר. אתם חופשיים לפעול על-פי מצפונכם,
איך שאתם רוצים, בהצבעה הזאת. אנחנו מצביעים על רוויזיה שביקש חבר הכנסת
סער. מי בעד הרוויזיה?

שלי יחימוביץ:

יש הזדמנות לתיקון אחד קטן, לראשונה.

ה צ ב ע ה

בעד – 9

נגד – 11

נמנעים – 1

היו"ר רוחמה אברהם:

בעד הרוויזיה הצביעו תשעה, נגד הצביעו 11. אחד נמנע. אני קובעת שהרוויזיה
לא התקבלה.

חברי חברי הכנסת, אני חושבת שאנחנו מפספסים פה מהלך היסטורי, אבל זו החלטה
שלכם. אני לא רוצה לומר יותר.

ראובן ריבלין:

צודקת. את החוק הזה היה צריך להעיף מחוק ההסדרים, פשוט להעיף.

היו"ר רוחמה אברהם:

יש פה הצעה להעביר לוועדת הכספים. מי בעד?

ראובן ריבלין:

בואו נשאיר את זה בוועדת הכנסת. אבל בוועדת הכספים זה המקום היחיד שבו זה
ייפול.

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק תידון בוועדת הכספים.

אני עוברת לסעיף הבא, סעיף 31 – תיקון חוק הפיקוח על שירותים פיננסיים
(קופות גמל), התשס"ה-2005. סעיף להסמכת שר האוצר לקבוע הוראות לעניין חלוקת
חשבון של עמית מעביד בקופת גמל מרכזית. עמדת הממשלה היא בעד להשאיר את זה
בחוק ההסדרים. מי בעד?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת בחוק ההסדרים. מי בעד להעביר את זה לדיון בוועדת הכספים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק תישאר במסגרת חוק ההסדרים ותועבר לדיון בוועדת הכספים.

אני עוברת לפרק ז' – מסים, סעיפים 39-32.

אביגדור יצחקי:

יש לי הצעה לסדר. אני מציע שכל פרק המסים יידון בוועדת הכספים, ונצביע על
הפרקים האלה,

גדעון סער:

במסגרת חוק ההסדרים, או לפצל?

אביגדור יצחקי:

במסגרת חוק ההסדרים, להצביע על הכול.

גדעון סער:

לא. אני לא מתכוון להתווכח על הוועדה. מסים יש להעביר לוועדת כספים. אבל יש
פה הרבה סעיפים שלא יכולים להיות בחוק ההסדרים. אין לי מקום אחר לוועדה,
אבל יש פה דברים שצריך להוציא.

ראובן ריבלין:

תצביע על העיקרון, אם להשאיר או לא.

היו"ר רוחמה אברהם:

האם מוסכם שבחוק הזה, כל מה שיעבור, יעבור לוועדת הכספים?

גדעון סער:

אולי כלום לא יעבור? למה להצביע?

אביגדור יצחקי:

מה שיעבור, אם יעבור, שיגיע לוועדת הכספים.

ראובן ריבלין:

אם לא נצביע בעד פיצול, נעביר את זה לוועדת הכספים.

היו"ר רוחמה אברהם:

אני עוברת להצבעה. סעיף 32(1) ו-39 – תיקון פקודת מס הכנסה; פקודת מס הכנסה
– תחולה. הפסד שהיה לאדם בעסק או במשלך יד, יהיה רשאי לקזזו כנגד משכורת
שלו בלבד. מי בעד להשאיר את זה בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

ההצעה נשארת. סעיף 32(2) – תיקון פקודת מס הכנסה. העלאת תקרת סכום תרומות
הפטור לפי סעיף 46(א) לפקודת מס הכנסה ל-4 מיליון. מי בעד להשאיר את זה
בחוק ההסדרים? זה בעמ' 14.

ראובן ריבלין:

סיכמנו שכל הפרק עובר לוועדת הכספים.

היו"ר רוחמה אברהם:

מה שיעבור, עובר לוועדת הכספים. אני מצביעה רק על הפיצול. מי בעד להשאיר את
זה בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק תישאר במסגרת חוק ההסדרים. סעיף 32(3) – תיקון פקודת מס הכנסה.
מתן אפשרות למנהל רשות המסים לפתוח את שומת מס הכנסה גם לאחר הרשעה לפי חוק
מע"מ. מי בעד להשאיר את זה בחוק ההסדרים?

שלי יחימוביץ:

זה לא תקציבי, זה לא קשור לכלום.

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת בחוק ההסדרים.

ראובן ריבלין:

לגבי הוועדה אין בעיה, בכל הפרק הזה.

היו"ר רוחמה אברהם:

עוברים לסעיף 32(4) – תיקון פקודת מס הכנסה. מתן אפשרות לפקיד השומה לתקן
את המקדמות ששולמו על-ידי עוסק כשהוא מניח ששיעורי השינוי יעלה על 20% או
על 500,000 ש"ח, לפי הנמוך (במקום 40%, כפי שקיים היום). מי בעד להשאיר את
זה במסגרת חוק ההסדרים?

שלי יחימוביץ:

גברתי יושבת-ראש הוועדה, את קוראת את זה מהר מדי. אני רוצה שנקרא כל סעיף
וזה יכאיב לאנשים.

מאיר פרוש:

היא קראה. אני ביקשתי לקרוא עם ניקוד.

היו"ר רוחמה אברהם:

מי בעד להשאיר את זה במסגרת חוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק תישאר במסגרת חוק ההסדרים.

גדעון סער:

גברתי, בסעיף הבא אני תומך בהשארת ההוראה בחוק ההסדרים, כי מדובר בהקלה במס
ובהורדת מסים בנושא של השכרת דירות מגורים.

אביגדור יצחקי:

איך זה קשור לחוק ההסדרים?

היו"ר רוחמה אברהם:

למה להשאיר את זה בחוק ההסדרים?

גדעון סער:

כי אני מוכן להיטיב עם העם. אני העברתי את ההוראה הזאת כהוראת שעה,
כיושב-ראש קואליציה.

שלי יחימוביץ:

איפה היית ב-2003?

קולט אביטל:

מאז שאתה באופוזיציה ממש שינית כיוון.

יצחק גלנטי:

באיחור של שנתיים.

גדעון סער:

בניגוד לעמדת חבר מהחברים פה, שלא חברים באופוזיציה ומתנגדים להוראת מסים,
אני כיושב-ראש קואליציה העברתי את זה כהוראת שעה ואני בעד להפוך להוראת קבע
את ההוראה שהעברתי כהוראת שעה.

היו"ר רוחמה אברהם:

אני עוברת לסעיף הבא.

קולט אביטל:

מתי מסתיימת הישיבה?

גדעון סער:

אפשר להמשיך ביום שני. יש מספיק עבודה לוועדות. אין לי בעיה.

קריאה:

זאת הישיבה הכי מעייפת שהשתתפתי בה. באמת אפשר לחתוך.

יורם מרציאנו:

בואו נצביע על פרקים שלמים.

גדעון סער:

בשום אופן לא. רק אם עניינית אני תומך.

דוד אזולאי:

גברתי היושבת-ראש, אני מציע הפסקה של עשר דקות. יש לנו כל הלילה, מה בוער?

היו"ר רוחמה אברהם:

הפסקה עשר דקות.

(הפסקה).

היו"ר רוחמה אברהם:

אני פותחת את הישיבה.

אביגדור יצחקי:

היתה טעות.

גדעון סער:

אז היתה טעות בכל שאר הספירות, מתחילת הערב היתה טעות בכל הספירות. וכמו
שאתה דורש עכשיו רוויזיה, אני דורש שעל כל הצבעה שאין עליה רוויזיה – שתהיה
רוויזיה.

אביגדור יצחקי:

גדעון, אין לי בעיה. לא עד הבוקר, עד מחר. היתה טעות בספירה, חד- משמעית.

היו"ר רוחמה אברהם:

אני פותחת את הישיבה.

שלי יחימוביץ:

אני נגד זריזות.

אביגדור יצחקי:

אתה רוצה, בבקשה. אני מוכן לבדוק את הדבר הזה, להצביע על הכול. רבותי, היתה
טעות בהצבעה.

ראובן ריבלין:

יש עכשיו שמונה נגד שבעה.

היו"ר רוחמה אברהם:

אני פותחת את הישיבה. חבר הכנסת אביגדור יצחקי טוען שהיתה טעות בהצבעה על
עבודה מועדפת.

אביגדור יצחקי:

היתה טעות בהקראת התוצאות.

היו"ר רוחמה אברהם:

אני לא מקבלת את זה.

מאיר פרוש:

זו פגיעה קשה.

גדעון סער:

כך זה כשאתם מפסידים. גם אז היתה טעות. בטעות אתם בשלטון.

היו"ר רוחמה אברהם:

לפיכך, חבר הכנסת יצחקי ביקש רוויזיה על ההצבעה שהיתה.

חיים אורון:

אי אפשר לבקש רוויזיה. אני לא מכיר דבר כזה. אי-אפשר לבקש רוויזיה אחרי
שדנו בעשרה סעיפים. אם זה הנוהל, כל אחד יכול לפתוח את זה מתי שהוא רוצה.

גדעון סער:

נכון, אני פותח את כל הסעיפים, אני מודיע עכשיו.

חיים אורון:

יצחקי, אפשר ליפול בסעיף אחד, העולם לא נפל. אולי היתה טעות. אבל להתחיל
לפתוח הצבעות? אין לזה סוף.

ראובן ריבלין:

נדמה לי שגלנטי ושרוני הצביעו נגד.

אביגדור יצחקי:

אתה טועה. מדובר בחיילים משוחררים ועבודה מועדפת. אני טוען שהיתה טעות לא
בהצבעה אלא בהקראה. זאת ההצבעה שחברת הכנסת אביטל נמנעה בה. כל הקואליציה
הצביעה בעד.

קריאה:

לא נכון.

מאיר פרוש:

נדיה חילו לא הצביעה.

אביגדור יצחקי:

היה 13 ו-11, וזה מתאים לתוצאות.

מאיר פרוש:

לכל אחד מותר לזכור משהו.

יורם מרציאנו:

חיילים משוחררים – זה מה שעניין את נדיה חילו.

אביגדור יצחקי:

עם זאת, אני כבר אומר שגם אני נגד הדבר הזה, זה לא בנפשי, אבל סיכמתי עם
אנשים דברים מסוימים ואני רוצה לעמוד בסיכומים. אני מוכן שלקראת הסוף אצא
לחמש דקות, אתייעץ בטלפון, ואנסה להגיע לסיכום שבניגוד למה שסיכמתי כבר.

היו"ר רוחמה אברהם:

האם אדוני מבקש רוויזיה עכשיו?

אביגדור יצחקי:

אני מבקש רוויזיה, אני מבקש לא להצביע על הרוויזיה. אפשר לעשות את ההפסקה
עכשיו ואפשר לעשות אותה יותר מאוחר.

גדעון סער:

אני רוצה להודיע: יש נוהל מסוים שנשמר בדיונים מהסוג הזה, שבהם מתקיימות
הצבעות ברצף. אם היתה טעות, איך עד עכשיו, במשך שעתיים שהדיון רץ, לא נאמר
שום דבר? אם ייפתח סעיף אחד מהסעיפים, אם הוא שומר לו זכותו,

אביגדור יצחקי:

אז אני רוצה רוויזיה עכשיו.

גדעון סער:

בסדר גמור. אז אני מבקש לנמק את התנגדותי לאפשרות לקיים אותה.

אביגדור יצחקי:

מספיק עם זה, גדעון, היתה טעות בהצבעה.

גדעון סער:

סליחה.

אביגדור יצחקי:

אני לא רוצה שיאיימו עלי.

גדעון סער:

אני לא מאיים. אני מנמק את עמדתי.

אביגדור יצחקי:

אני רוצה רוויזיה עכשיו. מספיק.

גדעון סער:

סליחה, אתה לא מנהל את הדיון. עכשיו אני מנמק את עמדתי. זה בלתי אפשרי כאשר
עברנו עשרות סעיפים מאז הסעיף הזה, שנמצא בעמ' 3. אנחנו עכשיו בעמ' 15.
קיימנו הצבעות על עשרות סעיפים מאז. זה עומד בניגוד לכל כללי הדיון בנושאים
האלה. לכן אני מתנגד. אם תאפשרי,

אביגדור יצחקי:

אני יכול להשיב?

היו"ר רוחמה אברהם:

רגע.

גדעון סער:

גברתי, סמכות ההחלטה שלך, כמובן, אבל אם תחליט בניגוד לעמדתי, יאלצו אותנו
לחיות במצב שבו שום הצבעה לא ברורה. אני לא אומר את זה כאיום. אם רוצים
להביא את המלחמה בחיילים המשוחררים לרמה כזאת שעל זה חייבת רוויזיה וכו',
יש עוד הרבה דברים שאנחנו מתנגדים להם, ונרצה לפתוח אותם.

היו"ר רוחמה אברהם:

אני חייבת לומר משהו. אנחנו מתנהלים כאן לפי תקנון הכנסת. לפי התקנון, כל
עוד החוק לא הועבר למליאה, ניתן לעשות רוויזיה על כל סעיף וסעיף. מאחר שיש
פה כלל של דיון שמתמשך, אני מבקשת שתנסו להגיע להסכמה לפני שכל אחד יגיע
לקצה. אני אומרת שוב, אין לי שום בעיה להצביע על הכול מההתחלה, אם נידרש
לכך.

חיים אורון:

חבר הכנסת יצחקי, אני לא יודע אם היתה טעות. אני חושב שלא היתה. בדיונים
מהסוג הזה יש עשרות ומאות הצבעות. יכול להיות שבמאות ההצבעות גם נופלות
טעויות. אם כל אחד שומט את השטיח ברגע שנוח לו, לא יהיה אפשר להגיע לשום
דבר, או שזה סוג של פיליבסטר הדדי על דבר לא חשוב. אני לא אומר שהסעיף הזה
לא חשוב, בעיני הוא מאוד חשוב, ואני שמח שהוא הוצא. אני לא רוצה להסתיר את
זה. אני חושב שהוא טעות. אבל מכל הערימה הזאת, אל תשברו את הכלל. זה לא
סעיף שנפל ברוב גדול. זה סעיף שאני לא יודע אם היה לו רוב בוועדה. היתה
הצבעה, בוא נתקדם קדימה, ולא נתחיל במסכת של רוויזיות הדדיות. אגב, לא בכל
שעה אפשר להגיש רוויזיה על חוק לפני שהוא עולה לקריאה שנייה ושלישית. יש
נוהל בכנסת. אם מישהו דורש רוויזיה, הוא אומר את זה כשהחוק התקבל או מייד
אחרי זה. ולא מתעוררים מתישהו ואומרים: רוויזיה.

גדעון סער:

זו לא רוויזיה בהצעת חוק, זה כלל אחר לגמרי.

חיים אורון:

אל תשברו את הכללים האלה. אנחנו עוד צריכים לעבור שבועיים מאוד בעייתיים.
כל אחד יכול לפוצץ את כל העניין ברגע מסוים. בסוף יש לכם רוב, אין מה
לעשות. יש לכם רוב, והוא יופיע. אם אין רוב, הוא לא יופיע.

היו"ר רוחמה אברהם:

אני מודה לך. חברת הכנסת שלי יחימוביץ.

שלי יחימוביץ:

חשוב לי לומר זאת לפרוטוקול, כיוון שאני שוקלת ברצינות רבה לעתור לבג"ץ
בעניין חוק ההסדרים הזה ובעניין חוק ההסדרים בכלל, שהעובדה שציין כאן חבר
הכנסת אורון – שאנחנו מצביעים ברצף על עשרות ומאות הצבעות – היא היא שורש
כל רע. החוק הספציפי הזה של עבודה מועדפת לחיילים משוחררים, אילו היה נידון
בוועדה הייעודית במנוחה, בתבונה, בעומק, היינו שומעים את כל הצדדים הנוגעים
בדבר, היו יושבים כאן גם נציגי התעשיינים, גם נציגי חברות הדלק, וגם אותם
לוביסטים שאני לא מחבבת, וגם נציגי הציבור.

אביגדור יצחקי:

זה פיצול. הם יבואו לוועדה.

שלי יחימוביץ:

אדוני, אתה מדבר כל הזמן. ברשותך, חשוב לי לומר את הדברים. היינו שומעים,
דנים לעומקו של עניין, מגיעים להחלטה ומצביעים. ולא היתה נופלת שגגה בהצבעה
ולא היה דיון מי הצביע כמה ולמה. הבלבול הזה, שהוא כל כך לא תקין ולא
מכובד, הוא נובע מצורת ההצבעה הזאת בגוש אחד, על ערימת חוקים – שחלק
מהאנשים כאן לא מבין אותם ולא מכיר אותם לעומקם, ואני לא רוצה לפגוע באף
אחד. אני מוצאת לנכון למחות על עצם התנהלות כל הישיבה הזאת ביום הזה, שבו
בפעם הראשונה, זה שנים רבות, יכולנו לחולל היסטוריה – כפי שאת, גברתי
יושבת-ראש הוועדה, אמרת בתחילת הדיון הזה. יכולנו לחולל היסטוריה ולחסוך
מעצמנו את הבושה הזאת.

לסעיף הספציפי הזה: אדוני יושב-ראש הקואליציה, יש לי תחושה שגם אתה מתנגד
לו.

אביגדור יצחקי:

זו לא תחושה, אמרתי את זה.

שלי יחימוביץ:

כפי שאתה מתנגד לעוד חוקים שעלו כאן, ובצדק אתה מתנגד כאן. וזה מחזיר אותי
לשאלה אחרת: למה אנחנו לא מורידים עכשיו מסדר היום חוקים שכולנו מתנגדים
להם? תסבירו לי את ההיגיון בזה. יש לנו על סדר היום חוקים שאנחנו מתנגדים
להם פה אחד, ובכל זאת אנחנו לא מצביעים נגדם.

זה מחזיר אותי לשאלת האגו: האם אנחנו מנהלים כאן מלחמת אגו לגבי השלב שבו
יוסר החוק – עכשיו או בוועדה של שרוני? אם האם אנחנו מחוקקים שדנים לגופו
של עניין? יש לי חושה שאנחנו לא דנים לגופו של עניין, ועל כך אני מוחה.

היו"ר רוחמה אברהם:

מחאתך נרשמה. ועדת הכנסת אחראית על הפיצול, לא על תוכן החוק. אנחנו רשאים
לדון במסגרת ועדת הכנסת בשאלה אם זה יעבור להליך חקיקה רגיל, באיזה ועדה זה
יידון, או האם זה יישאר במסגרת חוק ההסדרים. הוועדה שתקבל את החוק צריכה
לזמן את הגורמים המשפטיים. מה פרק הזמן שיעמוד לרשותה לדיון נוקב וכו' – זו
בעיה אחרת.

שלי יחימוביץ:

אנחנו יודעים מה פרק הזמן. שבועיים. לא מספיק לדון ברצינות.

היו"ר רוחמה אברהם:

מחאתך נרשמה. חבר הכנסת יצחקי, בבקשה.

אביגדור יצחקי:

קודם כול, אני רוצה לומה שזה לא המקום להזמין גורמים. כאן אנחנו מחלקים את
זה לוועדות. הניסיון הטכני הזה לפסול או לקבל חוקים דווקא פה – זה בדיוק
כמו העניין של דין רציפות. אגב, כיושב-ראש קואליציה אני לא מבין למה אין
רציפות שלטונית. דברים עברו בכנסת הקודמת, ובכנסת הזאת זה לא עובר. אם
רוצים להפיל משהו, שיפילו אותו בהצבעות על קריאה שנייה ושלישית. למה צריך
כלים כאלה? למה בכלל היה צריך להחליט אם להשאיר או לא להשאיר? צריך היה
להעביר את הכול לוועדות, והוועדות יעשו מה שהן רוצות. זו דעתי.

אני רוצה לומר כמה דברים: קיבלתי פתק מהעוזרים שלי מייד אחרי כן, כתבו
שהיתה טעות בהצבעה על חיילים משוחררים, והתוצאה היא 11-13 לטובתנו, ולא
להיפך. לפני שעה בערך קיבלה היועצת המשפטית של הוועדה הודעה מהעוזרים שלי,
כשהם ראו שאני לא מגיב – כי אני רק בן אדם. אני לא יכול גם להסתכל על הכול,
גם לדבר, גם לראות מה קורה. לפני שעה הודיעו ליועצת המשפטית.

גדעון סער:

אביגדור, האנשים הלכו הביתה, הם לא ידעו מה קיבלת.

אביגדור יצחקי:

לפני שעה הודענו על כך ליועצת המשפטית של הוועדה. לכן זה לא עכשיו. אני
אומר לכם: זו טעות. לא יכול להיות משהו אחר. אם אתם רוצים לעשות דברים דרך
טעויות, זו לא דרך ישרה בעיני.

ראובן ריבלין:

איזו יועצת משפטית?

אביגדור יצחקי:

היועצת המשפטית ארבל.

ארבל אסטרחן:

שאלו אותי אם זאת היתה התוצאה. הסתכלתי ואמרתי שכן.

ראובן ריבלין:

את לא אומרת שהיתה טעות, את אומרת שזאת היתה התוצאה.

אביגדור יצחקי:

קודם כול, אם ההצבעה היתה שמית,

היו"ר רוחמה אברהם:

אני רוצה לומר משהו על ההקראה. היועצת המשפטית כאן. ברגע שנותנים לי, אני
מקריאה את הרשימה השמית. זה עובר גם דרך מנהלת הוועדה וגם דרך היועצת
המשפטית של הוועדה. אם היא ראתה שטעיתי, היא יכולה לומר שטעיתי בהקראה. אבל
לא היתה אמירה כזאת של היועצת המשפטית.

ראובן ריבלין:

היא מאשרת את ההצבעה.

היו"ר רוחמה אברהם:

והיא מאשרת את ההצבעה השמית. אתה טוען שיש טעות מסוימת, בסדר.

אביגדור יצחקי:

רגע. אם ההצבעה היתה שמית,

היו"ר רוחמה אברהם:

היא לא היתה שמית.

שלי יחימוביץ:

היא היתה שמית.

חיים אורון:

היתה הצבעה שמית, וקולט נמנעה.

נורית אלשטיין:

כששאלו מי נמנע, קולט אמרה שהיא. זה רשום.

אביגדור יצחקי:

בכל הכבוד לכולם, יש פרוטוקול.

היו"ר רוחמה אברהם:

אני מבקשת דבר אחד. יש פרוטוקול של הוועדה. אני מציעה שלפני תום הישיבה
נשמע את הפרוטוקול של הוועדה ותחליטו ביניכם מה עושים. בינתיים אני מציעה
להמשיך בהצבעה, את הנושא הזה אני משאירה פתוח ברגעים אלו.

ראובן ריבלין:

אני רוצה להציע הצעה ליצחקי. אני רוצה לומר לך: אתה לא טוען, חלילה, שאתה
רוצה רוויזיה. אתה טוען שהיתה טעות בהקראה והתוצאה היתה אחרת. היועצת
המשפטית אינה מאשרת את זה.

אביגדור יצחקי:

על סמך מה?

היו"ר רוחמה אברהם:

יש לה הפתק.

ראובן ריבלין:

חבר הכנסת יצחקי, רק רגע. שמע אותי עד הסוף.

אביגדור יצחקי:

יש לך הפתק? מה זה?

ארבל אסטרחן:

זה הפתק…

אביגדור יצחקי:

האם ההצבעה היתה שמית?

היו"ר רוחמה אברהם:

את בטוחה בקשר לתוצאות של ההצבעה?

אביגדור יצחקי:

הפתק כאן הוא הפתק ששלחו לארבל, שבו שאלו אותה: "את בטוחה בקשר לתוצאות
ההצבעה…"?

היו"ר רוחמה אברהם:

היא אמרה שכן.

אביגדור יצחקי:

היא אמרה שכן, והיא טעתה.

חיים אורון:

זה לא רוויזיה.

היו"ר רוחמה אברהם:

רגע. אתה אומר שטעיתי בהקראה שלי, ואחר כך זה עבר ליועצת המשפטית.

אביגדור יצחקי:

כי זאת התשובה שהיא הקריאה, אבל היא הקריאה בטעות.

ראובן ריבלין:

כבר הייתי במשברים כאלה, ופתרנו אותם. אדוני יושב-ראש הקואליציה, היה משבר
כזה בקדנציה הקודמת. היתה טענה. חיכינו לראות את הפרוטוקול. אם הטענה שלך
נכונה, היא צודקת. כי החלטת הוועדה היתה כפי שאתה אומר. יש פרוטוקול.
כשהפרוטוקול יפוענח, אם נראה שטעינו, היושבת-ראש תאמר שהיתה טעות סופר
ותיידע.

קריאה:

ואם זה לא היה שמי? זה לא היה שמי, אביגדור.

ראובן ריבלין:

אני מודיע לך: כשקולט נמנעה זה לא היה שמי.

חיים אורון:

אביגדור. בוא נסכים: אם זה היה שמי, ובפרוטוקול יש מה שכל חבר כנסת אמר,

היו"ר רוחמה אברהם:

הקצרנית אומרת שזו היתה הצבעה שמית.

אורי אריאל:

אביגדור, תקבל את ההצעה. אם אתה צודק, בעוד שלושה ימים זה יתברר.

היו"ר רוחמה אברהם:

ועדת הכנסת מתכנסת, אפשר להצביע על זה גם מחר.

חיים אורון:

אני חושב שאסור לבצע הצבעה חוזרת. אם מהפרוטוקול עולה בבירור שהיתה טעות,
נקבל את הטעות. אם מהפרוטוקול לא עולה בבירור, אתה תקבל את התוצאה, לדעתי,
כי הצבעה חוזרת היא פתח להצבעות חוזרות שכל אחד ירצה משהו. הפרוטוקול
יכריע.

אביגדור יצחקי:

אני לא מסכים, אגיד לך למה. אם ההצבעה היתה שמית, ואפילו חסרים בה כמה
שמות,

חיים אורון:

יש הקלטה.

אביגדור יצחקי:

אני מוכן לעשות יותר מזה. אם ההצבעה היא שמית, אני מקבל את פענוח
הפרוטוקול. אם פענוח הפרוטוקול לא ברור, אני מוכן למנות את מר אורון ואת מר
מרציאנו ואת יושבת-ראש הוועדה שיקבלו החלטה לגבי הצדק והאמת בפענוח של
הפרוטוקול.

היו"ר רוחמה אברהם:

בסדר. אנחנו עוברים לשלב הבא. זה מקובל עליכם? בינתיים אין רוויזיה.

אביגדור יצחקי:

הדבר הזה מוסכם?

היו"ר רוחמה אברהם:

כן. למען הפרוטוקול, בסיום הישיבה ועדת הכנסת אמורה להודיע למליאה מה עלה
בגורלם של החוקים שנמצאים לפנינו. מכיוון שחבר הכנסת יצחקי העלה הצעה בנוגע
להצבעה על סעיף מסוים, וסביר להניח שהבעיה לא תיפתר, נעלה את כל מה שהצבענו
עליו למליאה, למעט הסעיף הזה – שעליו יוכרז ברגע שתיפתר הבעיה. בתחילת
השבוע הבא. אני מקווה שנוכל להכריע בעניין הזה.

שלי יחימוביץ:

גברתי היושבת-ראש, אני רוצה לבקש בקשה אישית מיושב-ראש הקואליציה. נוכח
ההישגים הגורפים שלך בישיבה הזאת, ואני לא צינית, באמת אתה מצליח להשליט את
רצונך סעיף אחרי סעיף, אני מציעה שתגלה ג'נטלמניות ולארג'יות ופשוט תגיד
שאתה מקבל את ההצבעה. לא יקרה שום דבר. איש לא יינזק.

היו"ר רוחמה אברהם:

כיושב-ראש הקואליציה הכי חזק שהיה בבית הזה.

אביגדור יצחקי:

גדעון, שמעת מה רוחמה אמרה?

היו"ר רוחמה אברהם:

למען החיילים המשוחררים הוא יחתום על זה.

אביגדור יצחקי:

אני רוצה להשיב לחברת הכנסת יחימוביץ. אני רוצה להשיב לך במשפט אחד. אני
יושב-ראש קואליציה, והתפקיד שלי הוא קודם כול לשרת את זה שהממשלה תוכל
לפעול. זוהי דעתי. אני מנסה לפעול בכל כוח השפעתי, ולפעמים עושה דברים שלא
כל כך מותרים לי. אני לא רוצה להזכיר כל מיני חקיקות שעשינו בהצבעה טרומית,
כל מיני דברים.

גדעון סער:

אתה מתכוון להצעת החוק של מיכאל איתן?

אביגדור יצחקי:

למה, בשביל מה?

גדעון סער:

אחרת אהיה סקרן עד אחרי הישיבה הבאה.

אביגדור יצחקי:

ב-SMS אחד תקבל את התשובה. כיושב-ראש קואליציה יש לי שתי אפשרויות. או
להגיד: בבקשה. או לעמוד בסיכומים. כמו שאת רוצה שאעמוד בסיכומים אתך, אני
עומד בסיכומים עם האנשים שאתם סיכמתי דברים. הדברים האלה לא היו בסיכום.
לאור הבקשה, לאור העובדה שאני נגד העניין, אני מוכן לנסות לבקש ממישהו
להגיע למצב שבו, למרות מה שהיה, נפצל. אעשה את כל המאמצים. אני לא יכול
להבטיח שאצליח.

היו"ר רוחמה אברהם:

אנחנו מוכנים לתת לך עשר דקות.

חיים אורון:

לא, שזה יידון בשבוע הבא. לא יקרה כלום. אלוהים אדירים. אפשר לפצל מהחוק את
הרוב, ו-1% בשבוע הבא. שום דבר לא בורח.

אורי אריאל:

אפשר לחשוב שכל הוועדות מתכנסות בשמונה בבוקר.

היו"ר רוחמה אברהם:

מיצינו את הדיון בעניין הזה, הגענו להסכמה. אני עוברת לסעיף הבא. סעיף 33 –
חוק מס הכנסה (פטור ממס על השכרת דירת מגורים) (הוראת שעה), התש"ן-1990.
כיום ישנה הוראת שעה המעניקה פטור ממס להכנסה מהשכרת דירות מגורים עד לסכום
של 3,830 ש"ח לחודש. הוראת השעה פוקעת בתום 2006. מוצע להופכה להוראת קבע.

גדעון סער:

אני חוזר על עמדתי: אסור לפצל את הסעיף הזה מחוק ההסדרים, שכן מדובר בהוראה
שמיטיבה עם העם.

חיים אורון:

כנראה יש כל מיני עמים. מה שמוצע כאן הוא לבטל חוק שחוקק על-פי הסתייגות
שלי במליאת הכנסת, שאמר שהבונוס שניתן לבעל דירה, שהוא כפול משכר המינימום
– חבר הכנסת סער – עם כל הקואליציה המשותפת והאופוזיציה, כנראה יש מחלוקות
מהותיות.

גדעון סער:

זו דעתי.

חיים אורון:

אני חושב שהתיקון היה נכון, אני חושב שזה בונוס שאין לו הצדקה. הוא עולה
המון. אני יודע שהקואליציה הנוכחית תעביר אותו, כי אנחנו מיטיבים עם העם.
את מי דופקים, את מי שמסבירים שאין להם כסף.

סמדר אלחנני:

אני רוצה להעיר: על כל דבר שזז או עומד במדינת ישראל יש היום מס – על
ריבית, על רווחי הון.

אביגדור יצחקי:

זה לא דיון מהותי, סליחה.

חיים אורון:

היות שנאמר שזה מיטיב עם העם, אז הסברתי. אגב, זה נפל בלילה, כשלא שמתם לב,
בממשלה שלכם, נגדכם. תראו איך הגלגל מסתובב.

ראובן ריבלין:

זה הדבר היחיד שעבר באותו לילה.

חיים אורון:

זו הסתייגות שלי.

גדעון סער:

אז עשית דבר טוב, מה אתה רוצה.

סמדר אלחנני:

כל דבר בארץ חייב במס. וזאת הוצאה שמציעים שגם היא תחויב במס.

היו"ר רוחמה אברהם:

עמדת הממשלה היא להשאיר את הסעיף בחוק ההסדרים. אני עוברת להצבעה. מי בעד
להשאיר את הסעיף במסגרת חוק ההסדרים.

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת במסגרת חוק ההסדרים.

חיים אורון:

מרגי, רק שתדע, לאלו שזו הדירה שלהם, אין מס. הם פטורים ממס ממילא. כל
הסיפורים האלה, זה למי שלמעלה.

היו"ר רוחמה אברהם:

חבר הכנסת אורון, אתה מפריע לי. סעיף 34. תיקון חוק התכנית להבראת כלכלת
ישראל (תיקוני חקיקה להשגת יעדי התקציב והמדיניות הכלכלית לשנת הכספים 2003
ו-2004), התשס"ג-2003. העלאת ההיטל על עובדים זרים החל בשנת 2007 ואילך
מ-8% ל-18%, החל ב-1.1.2007. עמדת הממשלה – להשאיר את זה במסגרת חוק
ההסדרים.

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת במסגרת חוק ההסדרים. סעיף 35. תיקון חוק מס קנייה (טובין
ושירותים), התשי"ב-19592. הסמכת שר האוצר לקבוע את תשלום המס על סיגריות
לפי מחיר המכירה שבין הסיטונאי לקמעונאי. מי בעד להשאיר את זה במסגרת חוק
ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

החוק נשאר במסגרת חוק ההסדרים.

אביגדור יצחקי:

אפשר להצביע על כל הסעיפים עד סעיף 39?

שלי יחימוביץ:

לא, אני מתנגדת.

היו"ר רוחמה אברהם:

גדעון? לא. אני עוברת לסעיפים 37-36, בעמ' 16-15: תיקון חוק מס ערך מוסף,
התשל"ו-1975. תיקון חוק הבלו על דלק, התשי"ח-1958. הסמכת שר האוצר להורות
על מקומות הכנסה והוצאה של דלק וטובין. כמו כן, הסמכת מנהל רשות המסים
להטיל עיצום כספים בגובה הבלו על דלק שהוכנס או שהוצא שלא על-פי ההוראות
שקבע שר האוצר. עמדת הממשלה: להשאיר את זה במסגרת חוק ההסדרים.

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת במסגרת חוק ההסדרים. אני מתחילה לקרוא את סעיף 38.

שלי יחימוביץ:

סליחה, גברתי היושבת-ראש, זה מהיר מדי בשבילי. למשל, עכשיו היה לי מה לומר,
אבל עברה שנייה עד שהתעשתי. ממילא ההליך הזה מבזה, בואו נעשה אותו קצת פחות
מבזה.

היו"ר רוחמה אברהם:

בסדר. אני קוראת את סעיף 38: המס החל על סיווג של עתודה לסיכונים מיוחדים
בהון עצמי – הוראת שעה. המפקח על הביטוח אימץ באחרונה תקן בין-לאומי
בחשבונאות, ולפיו מקומה של העתודה לסיכונים מיוחדים של מבטחים ישראליים
בהון ולא בסעיף התחייבותי. סיווג זה מהווה אירוע מס. בסעיף זה מוצע לפטור
ממס 0.17% מהסכום בסיכון הקיים למבטח ישראלי שהיה רשום כעתודה בדוח לשנת
2006. כמו כן, קביעה כי יתרת סכום העתודה לסיכונים מיוחדים תסווג כהון עצמי
בשנות המס 2007 עד 2010, והסכום המחולק ימוסה בכל שנה בהתאם. מי בעד להשאיר
את זה במסגרת חוק ההסדרים?

ה צ ב ע ה

בעד – רוב

נגד – מיעוט

שלי יחימוביץ:

זה לא לעניין. תנו רגע לקרוא. אני מכירה את חוק ההסדרים, ובכל זאת אני רוצה
שזה ייקרא לאט.

אביגדור יצחקי:

אז אולי את לא מכירה?

שלי יחימוביץ:

אולי לא מספיק טוב כמו חברים אחרים, אולי קטונתי.

היו"ר רוחמה אברהם:

אני עוברת לפרק ח' – מסים: גבייה, סעיפים 45-40, בעמ' 16. את אתנו, שלי?
אבל קודם לכן, בסעיף 39, תיקון חוק כלי הירייה, התש"ט-1949, כתוב "ראו לעיל
סעיף 32(1)".

ארבל אסטרחן:

כן, הצביעו עליו יחד עם סעיף 32.

היו"ר רוחמה אברהם:

לא צריך להקריא. אנחנו עוברים לפרק ח' – מסים (גבייה), סעיפים 45-40. האם
מוסכם על כולם שזה יהיה בוועדת הכספים?

אורי אריאל:

כן.

היו"ר רוחמה אברהם:

בסדר. אני עוברת סעיף סעיף לגבי שאלת הפיצול.

אביגדור יצחקי:

כל הנושא של מסים (גבייה), מטרתו להקל את הגבייה ולתת סמכויות ודברים כאלה,
על מנת לגבות כספים. למשל, על ארנונה חל חוק המסים (גבייה), וגם על קנסות
חנייה. אם מחילים את זה על כל מיני דברים אחרים, זה מאפשר לגבות בצרוה
יעילה יותר.

שלי יחימוביץ:

איך זה נעשה היום?

אביגדור יצחקי:

היום אין להם סמכויות של פקידי גבייה, לכל הגובים האלה. למשל, לרשות השידור
יש הצמדה לחוק המסים (גבייה).

שלי יחימוביץ:

מים זה דרך רשות המסים?

אביגדור יצחקי:

לא. אגב, בעיריות יש חוק המסים (גבייה). כל הנושא של צרכני מים – יש שם חוק
המסים (גבייה). לכן אני לא רואה טעם להצביע על כל דבר בנפרד. אם אתם רוצים,
נעביר הכול לוועדת הכספים. חבר הכנסת אורון, אתה יכול לתרום לזה שהכול
יוצבע בבת אחת.

חיים אורון:

תרמתי יותר מדי פה, אני כבר גורם לכעסים. אחרי שסופית הפסדתי הצגה, מצדי
למשוך עד הבוקר.

אורי אריאל:

מארגנים לך פה הצגה.

שלי יחימוביץ:

זה נושא מורכב מורכב, אולי לך לא, כי זה בחוק שלך. אי-אפשר לדון בו במסגרת
חוק ההסדרים. צריך לדון בו בשקט, ללמוד את החומר. שבועיים לא יספיקו. לי הם
לא יספיקו, ואני חברה בוועדת הכספים.

ראובן ריבלין:

שלי, ברשותך, אני מסכים אתך במאה אחוז. חוק זה מקומו לא יכירנו בחוק
ההסדרים. עם זאת, החוק הוא מקשה אחת. אחת משתיים. או הוא נשאר בחוק ההסדרים
או הוא לא נשאר. אין טעם לפצל את ההצבעה.

שלי יחימוביץ:

אני מדברת על כלי ירייה, עובדים זרים, חוק המים חוק החברות, חוק העמותות
ובעלי החיים. כל זה. השימוש בפקודת המסים לצורך העניין הזה מורכב מאוד. אני
מודה, אני לא מבינה במסים. מקומו של החוק לא יכירנו בחוק ההסדרים.

אביגדור יצחקי:

את טועה, אגיד לך למה.

ראובן ריבלין:

יש אחד מהם שאת בעדו?

שלי יחימוביץ:

אין לי מושג. אני מודה, אני לא מבינה במסים, צריך ללמוד את זה.

אביגדור יצחקי:

אני רוצה להסביר לך, הדברים האלה, אם הם לא קיימים, לפעמים זה מביא למצב
שלא משלמים.

שלי יחימוביץ:

אני לא נגד.

אביגדור יצחקי:

אני רק אומר שלפי דעתי בסוף המדינה נדרשת לשלם שכר בכל מיני מקומות כאלה.

חיים אורון:

זו מקשה אחת, זו ועדת כספים. זה לא צריך להיות בחוק ההסדרים. זה הכול. אם
זה בחוק ההסדרים, נצביע נגד. אחרי שניפול, נעביר את זה לוועדת הכספים.

שלי יחימוביץ:

אני רוצה להדגיש שאני לא מתנגדת לסעיף הזה. אני רק רוצה ללמוד אותו בצורה
נורמלית, כמחוקקת רצינית, לפני שאצביע עליו.

אביגדור יצחקי:

אני בעד להצביע על כל הפרק.

שלי יחימוביץ:

אני בעד שנעביר אותו לחקיקה רגילה.

גדעון סער:

אם יהיו ויתורים, בסדר. ייתנו – יקבלו. לא ייתנו – לא יקבלו.

היו"ר רוחמה אברהם:

עשינו הפסקה בדיון, כדי שנעלה את הצעת הפיצול שלנו. יושב-ראש הקואליציה
רוצה להצביע היום על הפיצולים במליאה. חברי הכנסת מוזמנים להישאר ולהצביע
על הפיצולים גם במליאה. הדיון יתחדש ברגע שוועדת הכנסת תסיים את הדיון על
התקציב.

אני עוברת להצבעות סעיף סעיף על פרק ח' – מסים (גבייה). סעיף מס' 40 –
תיקון חוק כלי הירייה, התש"ט-1949. החלת פקודת המסים (גבייה) על אגרות
לקבלת רישיון לכלי ירייה. עמדת הממשלה – להשאיר. אני לא מצביעה על הוועדה,
אלא על פיצול. עמדת הממשלה היא להשאיר את זה בחוק ההסדרים.

ה צ ב ע ה

בעד – 8

נגד – 7

היו"ר רוחמה אברהם:

הצעת החוק נשארת במסגרת חוק ההסדרים. סעיף 41 – תיקון חוק עובדים זרים,
התשנ"א-1991. החלת פקודת המסים (גבייה) על אגרת בקשה ודמי היתר להעסקת עובד
זר.

ראובן ריבלין:

כדי שלא תהיה טעות, היו רק 16.

היו"ר רוחמה אברהם:

קיבלתי פתק שכתוב בו: בעד – 8, נגד – 7.

ראובן ריבלין:

רוחמה אברהם, גדעון סער, שלי יחימוביץ, חיים אורון, רובי ריבלין, אורי
אריאל. הנה פרוש.

היו"ר רוחמה אברהם:

אני שמחה שהיית ער לכך, אני שמחה עוד יותר...

ראובן ריבלין:

לא רציתי שבעוד שעתיים יגידו שלא היה בסדר.

היו"ר רוחמה אברהם:

מי בעד השארת סעיף מס' 41 בחוק ההסדרים?

ה צ ב ע ה

בעד – רוב

נגד – מיעוט

יורם מרציאנו:

רוחמה, יש פה אחד, תספרי...

היו"ר רוחמה אברהם:

אז לא מרימים את האצבע.

יורם מרציאנו:

מרימים, אולי לא סופרים טוב. לא יכול להיות הפרש של קול אחד.

ראובן ריבלין:

זו עובדה.

יורם מרציאנו:

אולי מישהו לא סופר טוב, אולי זאת העובדה?

חיים אורון:

בדוק קיזוזים. תעשה ספירת מלאי.

קריאה:

שנלר מקוזז עם אורלב. חילו מקוזזת עם דב חנין. מהגמלאים גלנטי ושטייניץ. זה
מה שידוע לי.

ראובן ריבלין:

יש אנשים, למה הם לא מצביעים? קולט, נודלמן, גלזר.

חיים אורון:

הפעם תספרו ברצינות.

היו"ר רוחמה אברהם:

הצבעה על סעיף 41, מי בעד השארתו בחוק ההסדרים.

ה צ ב ע ה

בעד – 10

נגד – 7

אביגדור יצחקי:

היועצת המשפטית של הוועדה אומרת שבמליאה צריך להצביע רק על הפיצולים, והשאר
זו הודעה. על ההודעה צריך להצביע?

ראובן ריבלין:

כן.

ארבל אסטרחן:

על מה שיוצא מהחוק מצביעים. על מה שהולך לוועדות – זו הודעה.

אביגדור יצחקי:

למה אתה מחזיק פה את כל חברי הכנסת מהאופוזיציה והקואליציה שנמצאים בבניין?

גדעון סער:

מה זה משנה, על הפיצולים יש קונסנזוס.

אביגדור יצחקי:

זה מה שאני אומר, אין טעם להחזיק את כולם. ממילא יש קונסנזוס. הפיצולים הם
ההצבעה היחידה.

גדעון סער:

על הפיצולים אין בעיה.

אורי אריאל:

אביגדור, שחרר את כולם...

חיים אורון:

גדעון, למה אין שום בעיה? אם נפיל את הפיצולים, נתחיל בחגיגה.

גדעון סער:

בסדר, אני לא נותן התחייבות. אולי במליאה נשנה את עמדתנו לעניין הפיצולים.

אביגדור יצחקי:

אני משחרר את הקואליציה, לכו תצביעו נגד הפיצולים, הכול יהיה בסדר.

גדעון סער:

אני לא אומר מה תהיה עמדתי. אני לא נותן הבטחה, כי אני לא רוצה להפר אותה.

ראובן ריבלין:

זה כאילו המליאה תחליט שזה יישאר בחוק ההסדרים. חיים עשה מעשה נסים, נסים
זאב.

חיים אורון:

אני חוזר בי.

גדעון סער:

אם אורון חוזר בו, גם אני חוזר בי.

היו"ר רוחמה אברהם:

סעיף 42 – תיקון חוק המים, התשי"ט-1959. החלת פקודת המסים (גבייה) על אגרה
בעד הגשת בקשות לרישיונות הקמה והפקה ולהיתרים שונים הנדרשים בהתאם לחוק
המים. מי בעד השארתו בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת במסגרת חוק ההסדרים. סעיפים 44-43 – תיקון חוק החברות
התשנ"ט-1999. תיקון חוק העמותות התש"ם-1980. החלת פקודת המסים (גבייה) על
אגרת רישום ואגרה שנתית שחברה ועמותה משלמות לרשם החברות ולרשם העמותות. מי
בעד להשאיר את זה בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

סעיף 45 – תיקון פקודת מחלות בעלי חיים [נוסח חדש], התשמ"ה-1985. החלת
פקודת המסים (גבייה) על אגרות עבור בדיקות לחיסון ולהזנה של בעלי חיים. מי
בעד להשאיר את זה בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

אנחנו עוברים לפרק ט' – תקשורת. האם מוסכם שכל פרק ט' – תקשורת יעבור
לוועדת הכלכלה, אדוני יושב-ראש הקואליציה?

אביגדור יצחקי:

כן. על זה אפשר להצביע בפעם אחת?

גדעון סער:

אני מודיע מראש שאני תומך בפיצול. אם עמדתי לא תתקבל, אני בעד. אני מסכים
עם עמדת יושב-ראש הקואליציה לעניין הוועדה. עם זאת, לשאלת הפיצול, אני
מוכרח לפצל את זה.

אביגדור יצחקי:

אני אומר לך, אם אתה לא מצביע על כל הפרק עכשיו, אני מעביר את זה לוועדת
כספים.

גדעון סער:

אל תאיים עלי.

אביגדור יצחקי:

אי-אפשר להצביע על כל הפרק הזה?

גדעון סער:

אני מוכן להצביע על כל הפרק יחד, אם זה מה שאתה רוצה.

אביגדור יצחקי:

אני מבקש ממך כבר שעה.

גדעון סער:

אין בעיה. אבל עמדתי היא שצריך לפצל.

יורם מרציאנו:

אנחנו מגינים על יושב-ראש הוועדה, חבר הכנסת כחלון, שביקש להעביר את זה
לוועדת הכלכלה. אנחנו תומכים בו.

היו"ר רוחמה אברהם:

זה היה דו-שיח של חירשים.

שלי יחימוביץ:

אני מתנגדת לעשות את זה ברצף. יש גבול להתבזות שאנחנו יכולים להתבזות, גם
בהליך המבזה הזה.

אביגדור יצחקי:

מה זה "להתבזות"? ועדת הכלכלה היא באופוזיציה, תעשו שם מה שאתם רוצים,
תפילו את כל החוקים.

אורי אריאל:

מי זה "אתם"? היא באופוזיציה?

אביגדור יצחקי:

זו פרובוקציה.

היו"ר רוחמה אברהם:

אני עוברת לפרק ט' – תקשורת (סעיפים 47-46. סעיף 46(1),(2) ו-(8) – תיקון
חוק התקשורת (בזק ושידורים), התשמ"ב-1982. הוראות שונות לעניין אישורי סוג;
סעיף 4א לחוק התקשורת קובע כי המבקש לחבר דגם של ציוד קצה (לדוגמה מכשיר
טלפון מדגם מסוים) לרשת הבזק של בעל רישיון כללי יגיש לשר התקשורת בקשה
לקבלת אישור לדגם האמור (להלן – אישור סוג). אני מדלגת. מי בעד להשאיר את
זה בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

נשאר בחוק ההסדרים. סעיף 46(3) – תיקון חוק התקשורת (בזק ושידורים),
התשמ"ב-1982. פירוט הנושא הוא מ"מתן סמכות" עד ל-"רדיו ספרתי (דיגיטלי)".

שלי יחימוביץ:

למה זה צריך להיות בחוק ההסדרים אם אין לזה משמעות תקציבית. למה? תגידו לי
למה?

היו"ר רוחמה אברהם:

מי בעד להשאיר את זה בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

החוק נשאר בחוק ההסדרים. סעיף 46(4), (5) ו-(6) – תיקון חוק התקשורת (בזק
ושידורים), התשמ"ב-1982. מ"הגדלת שיעור העיצומים" ועד "המפורטות בחוק". מי
בעד להשאיר את זה בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

סעיף 46(7), ו-47, מ"הסעיפים קובעים" עד "לעניינים מינהליים". מי בעד
להשאיר את זה בחוק ההסדרים?

ה צ ב ע ה

בעד – רוב

נגד – מיעוט

גדעון סער:

עכשיו הצבעה על הוועדה.

היו"ר רוחמה אברהם:

אמרתי מראש – ועדת כלכלה.

גדעון סער:

צריך להצביע על זה, לדעתי.

היו"ר רוחמה אברהם:

לא, אמרתי מראש. זו הסכמה. אני צריכה להצביע על זה שזה עובר לוועדת הכלכלה?
יש הסכמה. זה נאמר מראש. כדי למנוע ספק, מי בעד להעביר את זה לוועדת
הכלכלה, כל הפרק?

ה צ ב ע ה

בעד – רוב

נגד – מיעוט

היו"ר רוחמה אברהם:

זה עובר לוועדת הכלכלה.

אני עוברת לפרק ח' – מים [צ"ל י'], סעיפים 52-48. האם מוסכם על כולם שזה
יידון בוועדת הכלכלה? גם פה לעבור סעיף סעיף, או אפשר להצביע יחד?

גדעון סער:

אין לי בעיה להצביע על זה כמקשה אחת. אני לא יכול לחייב אחרים.

אביגדור יצחקי:

זה לא יעבור בוועדה. נקודה.

שלי יחימוביץ:

גברתי היושבת-ראש, אני חייבת לומר לפרוטוקול: העובדה שאנחנו מעבירים את זה
לוועדת הכלכלה במסגרת חוק ההסדרים, היא מראש ממעיטה מהחוק הרציני והמורכב
הזה, שצריך לדון בו באריכות רבה. היא גוזרת עליו דיון שטחי לחלוטין. אין
לחוק הזה מקום בחוק ההסדרים כיוון שהוא מורכב ביותר, ויש לו השלכות מרחיקות
לכת על המשק. מן הראוי שהוא לא יהיה בחוק ההסדרים.

אביגדור יצחקי:

רפורמת תאגידי המים כבר עברה מזמן. היא קיימת בחוק. זו רפורמה כושלת, שלא
הצליחה. יש בה היגיון. אני מודיע פה שמתקיים משא ומתן בין 15 הערים הגדולות
ומרכז השלטון המקומי לבין משרד האוצר. אנחנו משאירים את זה בחוק כדי לאפשר
את המשך המשא ומתן. ההצבעה בוועדת הכספים כפי שתבוא לידי ביטוי,

חיים אורון:

כלכלה.

אביגדור יצחקי:

כספים. ועדת הכספים.

גדעון סער:

למה כספים?

אביגדור יצחקי:

הנושא של ועדת הכספים הוא במים. אגב, גם חוק התאגידים הקודם נידון בוועדת
הכספים.

שלי יחימוביץ:

העובדה שזה היה בעבר לא מכשירה את השרץ הזה.

מאיר פרוש:

יש לי שאלה ליועצת המשפטית. אני שומע פה מגעים בין השלטון המקומי לאביגדור
יצחקי.

אביגדור יצחקי:

לא, לא אביגדור יצחקי.

מאיר פרוש:

מקובל במליאה שמבקשים לדעת אם שר האוצר הגיע לסיכום כלשהו עם סיעה כזאת או
אחרת לפני ההצבעה. אני רוצה לדעת אם בוועדת הכנסת, כשאנחנו דנים על העברת
סעיף כזה לכאן או לוועדה אחרת, האם אנחנו צריכים להיות מודעים לסיכומים בין
האוצר לשלטון המקומי?

חיים אורון:

ואם יש סיכומים, אז מה?

מאיר פרוש:

אין סיכומים?

חיים אורון:

מה זה חשוב? הבעיה היא שהם עושים בלי סיכומים.

היו"ר רוחמה אברהם:

תשובתו של יושב-ראש הקואליציה על שאלתו של חבר הכנסת פרוש.

מאיר פרוש:

שמעתי כאן עכשיו שיש סיכומים.

היו"ר רוחמה אברהם:

האם יש סיכומים?

מאיר פרוש:

שמעתי שיש סיכומים. אי-אפשר לומר שאין סיכומים. אבל יש סיכומים של ...

אורי אריאל:

אין סיכומים.

מאיר פרוש:

גברתי היושבת-ראש, נאמר שאין סיכומים. אבל אני שואל אם יש סיכומים, מה
המצב.

נורית אלשטיין:

זה לא לוועדה.

מאיר פרוש:

לא לוועדה, כל סיכום שייעשה? למעלה צריך לספר לנו על סיכומים, אם ייעשו?

שלי יחימוביץ:

למשל זה סעיף שפוגע בחקלאים באופן מובהק.

ראובן ריבלין:

לא פוגע, זה רק רשויות.

היו"ר רוחמה אברהם:

פקיד האוצר, צא החוצה ודבר אתו בחוץ. לא הוגן ולא נכון שתנהלו משא ומתן
באמצע שוועדת הכנסת מתכנסת. אם אתה רוצה, צא אתו החוצה. נעשה הפסקה, אבל לא
עכשיו.

שלי יחימוביץ:

אולי זה מסגיר מי באמת התעקש כאן על חוק ההסדרים הזה?

היו"ר רוחמה אברהם:

שלוש דקות הפסקה. בבקשה.

(הפסקה).

היו"ר רוחמה אברהם:

זהו, זה נגמר. עוברים לפרק ח' – מים (צ"ל פרק י'). היו חילוקי דעות לגבי
הוועדה שבה יידון פרק המים. מבחינתכם כל פרק המים ילך לוועדה אחת, אדוני
יושב-ראש הקואליציה?

אביגדור יצחקי:

לא.

היו"ר רוחמה אברהם:

אז אני עוברת סעיף-סעיף. נצביע גם על פיצול וגם על ועדה. אני קוראת מעמ'
19, סעיפים 49-48 ו-52(1) – תיקון חוק המים, התשי"ט-1959. חוק המים –
הוראות שעה לשנים 2007 ו-2008. אני מפנה למילים מ"קביעת הסדר" ועד
ל"להיטלים אלו". הצעת הקואליציה היא להשאיר את זה בחוק ההסדרים.

ראובן ריבלין:

אני מציע את ועדת הפנים, אני כבר מודיע.

היו"ר רוחמה אברהם:

מי בעד להשאיר את זה בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

שבעה מול עשרה. זה לא השתנה. החוק יידון בחוק ההסדרים.

אביגדור יצחקי:

זה שבעה מול תשעה. אבל התוצאה אותה תוצאה.

היו"ר רוחמה אברהם:

אתה רוצה לספור? בפעם הבאה מי שלא ירים את ידו גבוה, כאילו לא נחשב בספירה.
לאיזו ועדה?

אביגדור יצחקי:

היטלי ההפקה – לוועדת הכספים.

היו"ר רוחמה אברהם:

מי בעד?

גדעון סער:

רגע, אני רוצה לנמק. יושב-ראש הקואליציה ביקש את ועדת הכספים. אני רוצה
להגיד שכל נושא חוק המים מאז ומתמיד נידון בוועדת הכלכלה. יש רצון מסוים
להעביר סעיף מסוים לוועדת הפנים, מצד שותפה אחת לקואליציה. יש רצון אחר
להעביר את זה לוועדת הכספים, זה רצון משרד האוצר. אנחנו אחרי שני פרקים
שבהם היה נושא המסים, ולא היתה מחלוקת, מבחינה מקצועית, שהנושא הזה בתחום
טיפולה של ועדת הכספים. אז זה היה בסדר גמור מבחינתנו להצביע בעד ועדת
הכספים. הנושא הזה הוא בתחום ועדת הכלכלה.

אני מציע לכל חברי הכנסת, ההגונים, שלא לסרס את העניין הזה. הוועדה דנה
בחוק הזה. אני אומר לכל חברי הכנסת שאני יודע שחברי הכנסת הם הגונים. אם לא
הייתי חושב כך, לא הייתי טורח לנמק. מאחר שאני חושב כך, אני פונה לחוש
ההגינות, ומבקש להעביר את זה לוועדת הכלכלה.

שלי יחימוביץ:

אני אומרת שכל הסוגיה הזאת קשורה ישירות לרשויות המקומיות.

גדעון סער:

היטלי הפקה?

שלי יחימוביץ:

על כן אני מבקשת שזה יידון בוועדת הפנים.

ראובן ריבלין:

אני לא רוצה לחזור על מה שאמרה חברת הכנסת יחימוביץ. קודם כול אני רוצה
לתמוך במה שאמר חבר הכנסת סער, אבל לחלופין, אדוני יושב-ראש הקואליציה, אם
זה לא יעבור לוועדת הכלכלה, אני מציע להעביר את כל הפרק לוועדת הפנים.

חיים אורון:

אני מציע לוועדה למעמד האישה.

אביגדור יצחקי:

בחוק הקודם, מי דן במים, חבר הכנסת ריבלין?

ראובן ריבלין:

ועדת הכלכלה.

גדעון סער:

אם אתה מדבר על חוק תאגידי מים וביוב, שזה הסעיף השני פה – הוא נידון ב-11
ישיבות בוועדת הכלכלה. זה הסעיף השני, זה הסעיף הבא. הרי לא תעבירו אחד לפה
ואחד לשם.

ראובן ריבלין:

גדעון צודק במאה אחוז.

אביגדור יצחקי:

את היטלי ההפקה אנחנו מבקשים להעביר לוועדת הכספים.

היו"ר רוחמה אברהם:

מי בעד להעביר את זה לוועדת הכספים?

גדעון סער:

אני מבקש הצבעה שמית.

יורם מרציאנו:

באמת, גדעון.

גדעון סער:

כן, יורם.

יורם מרציאנו:

זה מה זה מהותי.

היו"ר רוחמה אברהם:

די.

גדעון סער:

אני רוצה שלפני בג"ץ תהיה התמונה המלאה.

היו"ר רוחמה אברהם:

חבר הכנסת סער, תודה. אני עוברת להצבעה שמית. מי בעד להעביר את זה לוועדת
הכספים.

גדעון סער:

אבקש הצבעה שמית גם על הסעיף הבא.

היו"ר רוחמה אברהם:

מצביעים בעד לוועדת הכספים. זאת היתה ההצעה של חבר הכנסת יצחקי.

ה צ ב ע ה

אביגדור יצחקי – בעד

עתניאל שנלר – בעד

מיכאל נודלמן – בעד

שי חרמש – מקוזז

שלי יחימוביץ – נגד

קולט אביטל – נגד

יורם מרציאנו – בעד

נדיה חילו – מקוזזת

חיים אמסלם, במקום דוד אזולאי – בעד

אברהם מיכאלי – בעד

יעקב מרגי – בעד

יצחק זיו – בעד

יצחק גלנטי – מקוזז

מאיר פרוש – נגד

גדעון סער – נגד

ראובן ריבלין – נגד

גלעד ארדן, במקומו יובל שטייניץ – מקוזז

סטס מיסז'ניקוב – בעד

יצחק אהרונוביץ – בעד

זבולון אורלב – נגד

אורי אריאל – נגד

חיים אורון – נגד

אחמד טיבי – מקוזז

מוחמד ברכה – מקוזז

רוחמה אברהם – נגד

קולט אביטל:

אני משנה את הצבעתי, אני בעד.

היו"ר רוחמה אברהם:

חברת הכנסת אביטל שינתה את הצבעתה.

גדעון סער:

מאיזה טעם?

היו"ר רוחמה אברהם:

היא לא חייבת לנמק.

גדעון סער:

סתם, סקרן אותי, בתוך פחות מדקה.

קריאה:

תשעה נגד תשעה.

אביגדור יצחקי:

לא יכול להיות. איך?

גדעון סער:

תעשו רוויזיה, מה אתם רוצים. זאת התוצאה, מה אתם רוצים. אני מציע שתתקדמו,
יש עכשיו הרבה הצבעות שמיות.

יורם מרציאנו:

לא יכול להיות.

גדעון סער:

מה לא יכול להיות? מה, היא לא יודעת לספור?

אורי אריאל:

אל תתנפלו על הש"ג.

קריאה:

נורית, את רוצה...

גדעון סער:

אל תצעק על היועצת המשפטית.

מאיר פרוש:

אל תאיים על יועץ משפטי.

חיים אורון:

בזהירות.

יורם מרציאנו:

זה לא נראה טוב מה שקורה פה.

גדעון סער:

אנחנו לפני חנוכה, בחנוכה יש נסים. מאיימים על יועצים משפטיים.

יורם מרציאנו:

גדעון, באמת.

חיים אורון:

הייתם צריכים לראות איך אנחנו היינו מאיימים... בשקט, לא ככה.

היו"ר רוחמה אברהם:

חברת הכנסת אביטל היתה נגד.

אביגדור יצחקי:

גם אז הספירה לא נכונה.

גדעון סער:

למה לצעוק?

היו"ר רוחמה אברהם:

זמן הפורענות נגמר. גם אין זמן פציעות. חברים, מדובר בחוק ההסדרים, כל אחד
מוצא לנכון להתפרע ולצעוק. אני לא חושבת שזו צריכה להיות האווירה. קורה
שטועים, לכן צריך לבדוק. אני מבקשת מנועה ומארבל – מעכשיו, אם יש הצבעה
שמית, כל אחת מכן מסמנת בדף נפרד.

תוצאות ההצבעה: 11 בעד, תשעה נגד.

אביגדור יצחקי:

שמונה נגד.

היו"ר רוחמה אברהם:

שמונה נגד, סליחה. לפיכך אני קובעת,

גדעון סער:

אני מבקש רוויזיה.

היו"ר רוחמה אברהם:

תן לי לסיים.

גדעון סער:

אתם גוזלים חוקים מוועדת כלכלה, לפחות תשבו בשביל זה.

קולט אביטל:

החוק השני יגיע לוועדת הכלכלה.

גדעון סער:

אם זאת תהיה העמדה, לא תהיה הצבעה שמית.

היו"ר רוחמה אברהם:

אני קובעת שסעיפים 49-48 וגם סעיף 52(1) עוברים לדיון בוועדת הכספים. אני
עוברת לסעיף 50.

גדעון סער:

גברתי, לא קיימת את הרוויזיה שביקשתי.

היו"ר רוחמה אברהם:

אתה צודק, אני מתנצלת, חצי דקה לרוויזיה. אני מקיימת הצבעה על הרוויזיה.

ה צ ב ע ה

בעד – מיעוט

נגד – רוב

היו"ר רוחמה אברהם:

הרוויזיה לא התקבלה. סעיף 50 – תיקון חוק תאגידי מים וביוב, התשס"א-2000.
הקמת חברות למתן שירותי מים וביוב. חוק תאגידי מים וביוב, התשס"א-2001,
קובע, בסעיף 6א, שהוסף לחוק בתיקון מאוגוסט 2004, שהתקבל כתוצאה מהצעת חוק
פרטית, כי רשות מקומית לאת פעיל בעצמה את שירותי המים והביוב, החל בתום 6
שנים מיום תחילתו של החוק העיקרי, דהיינו, עד 31.7.2007, אלא באמצעות חברה
למתן שירותי מים וביוב שהוקמה לפי החוק. התיקון המוצע בא לקבוע הוראות
ברורות ומפורשות לעניין ביצוע החובה האמורה, לרבות קביעת הוראות לעניין
הליכי ההקמה, וזאת לא יאוחר מ-1.1.2008.

ראובן ריבלין:

אני רוצה לטעון את טענת ה"לחלופין" שלי. אם זה לא יהיה בוועדת הכלכלה,
לחלופין אני מבקש את ועדת הפנים.

גדעון סער:

קודם כול אני רוצה לנמק למה יש להעביר את זה לוועדת הכלכלה.

היו"ר רוחמה אברהם:

קודם כול מצביעים על השאלה אם לפצל את החוק מחוק ההסדרים. רק אחר כך נצביע
על הוועדה. אני מקיימת הצבעה על הפיצול. מי בעד הצעת הממשלה?

ה צ ב ע ה

בעד – רוב

נגד – מיעוט

היו"ר רוחמה אברהם:

ההצעה נתקבלה. לגבי הוועדה עצמה, מי בעד להעביר,

גדעון סער:

רגע, אנמק. אין ספק שהיה כאן דיל לא ענייני. כלומר, לקחת את אותו פרק,
ונושא אחד לתת לוועדת הכספים – כך רוצה האוצר, ונושא אחר לתת לוועדת הפנים
– כי כך רוצה יורם מרציאנו, כי הוועדה בראשות מפלגת העבודה.

שלי יחימוביץ:

גם אני רוצה.

גדעון סער:

גם את ממפלגת העבודה, ולכן גם את, בלי קשר, תומכת בעמדה הזאת. העיקר שזה לא
יידון בוועדת הכלכלה. כפי שציינתי הנושא נידון שם ב-11 ישיבות.

קולט אביטל:

קודם אמרת תשע ישיבות.

חיים אורון:

זה היה עניין אחר.

גדעון סער:

זה נמצא מולי. זה צעד של ענישה, צעד של ענישה נגד האופוזיציה, כי ועדת
הכלכלה בראשות האופוזיציה.

אביגדור יצחקי:

לא ראיתי את זה ככה, אבל זה מוצא חן בעיני.

גדעון סער:

לכן אני מבקש, מאחר שברור שגם עושים צחוק, לשיטת הקואליציה, כי מפצלים את
אותו פרק לוועדות שונות, בזמן המועט הזה שנשאר. אני מבקש לקיים הצבעה שמית.

מאיר פרוש:

מעניין איך הגמלאים יצביעו.

היו"ר רוחמה אברהם:

נצביע על הצעת הקואליציה, ועדת הפנים. אני עוברת להצבעה שמית.

אביגדור יצחקי – בעד

יורם מרציאנו:

אם לא מסכימים אתך, אתם לא רוצים.

גדעון סער:

אתם לוקחים מוועדת הכלכלה את כבשת הרש.

ה צ ב ע ה

עתניאל שנלר – בעד

מיכאל נודלמן – בעד

גדעון סער:

בעד מה?

היו"ר רוחמה אברהם:

אם תקשיבו למה שאני אומרת, לא אצטרך לחזור. מי שמצביע בעד, מצביע בעד הצעת
הקואליציה, שזה יעבור לוועדת הפנים.

ה צ ב ע ה (המשך)

שי חרמש – מקוזז

שלי יחימוביץ – בעד

קולט אביטל – בעד

יורם מרציאנו – בעד

נדיה חילו – מקוזזת

חיים אמסלם – בעד

אברהם מיכאלי – בעד

יעקב מרגי – בעד

יצחק זיו – בעד

יצחק גלנטי – מקוזז

מאיר פרוש – נגד

גדעון סער – נגד

ראובן ריבלין – נגד

גלעד ארדן, במקומו יובל שטייניץ – מקוזז

סטס מיסז'ניקוב – בעד

יצחק אהרונוביץ – בעד

אורי אריאל – נגד

זבולון אורלב – נגד

חיים אורון – נגד

רוחמה אברהם – נגד

היו"ר רוחמה אברהם:

בעד הצביעו 12, נגד שבעה. אני קובעת שהחוק עובר להידון בוועדת הפנים.

גדעון סער:

אני מבקש רוויזיה.

ה צ ב ע ה

בעד – מיעוט

נגד – רוב

היו"ר רוחמה אברהם:

לא התקבלה. אני עוברת לסעיף הבא. סעיף 51 – תיקון חוק איגודי ערים,
התשט"ו-1955. חברה למתן שירותי מים וביוב לפי חוק תאגידי וביוב לא תהיה חלק
מאיגוד ערים. מי בעד להשאיר את זה בחוק ההסדרים?

שלי יחימוביץ:

גברתי היושבת-ראש, אני רוצה להביע שוב את מחאתי. מדובר בהפרטה של שירות
ציבורי חיוני, וגורמים פרטיים שמונעים משיקולי רווח,

אביגדור יצחקי:

את טועה, זה לא לגורמים פרטיים, זה תאגיד עירוני.

גדעון סער:

אם זו הפרטה, אני עשוי להצביע בעד זה, תחשוב לפני שאתה אומר.

אביגדור יצחקי:

הדירקטוריון של התאגיד הוא מהעירייה. לכן זו לא הפרטה, זה לא קשור לכלום,
זה תאגוד. כל עובדי העירייה, ללא יוצא מן הכלל, כולל הפנסיונרים, עוברים
לתאגיד הזה, כולל כל זכויות הפנסיה שלהם. כל מה שאת אומרת הוא פשוט אי-הבנה
מוחלטת. זה הכול.

שלי יחימוביץ:

גברתי היושבת-ראש, חשוב לי לציין, אני לא רוצה להתווכח עם ראש הקואליציה.

היו"ר רוחמה אברהם:

רגע.

שלי יחימוביץ:

הנה את רואה דוגמה לחילוקי דעות מהותיים,

אביגדור יצחקי:

זה לא חילוקי דעות, זה חוסר הבנה.

שלי יחימוביץ:

ועל כן, מקומה של הרפורמה לא יכירה בחוק ההסדרים. חילוקי הדעות האלה, ראוי
שילובנו במקום הראוי להם.

אביגדור יצחקי:

הפרטה לגורמים פרטיים. בולשיט.

שלי יחימוביץ:

את רואה כאן את חילוקי הדעות, אני חושבת שהוא לא מבין. אני חושבת שזה צריך
להיות מלובן לאורך זמן, לעומק.

אורי יהודה אריאל:

אביגדור, מה יקרה בעוד שעה פה?

היו"ר רוחמה אברהם:

אביגדור, כמי שסובלת מהצעקות שלך,

אביגדור יצחקי:

לפחות את יודעת מה זה תאגידי מים.

היו"ר רוחמה אברהם:

לא יכול להיות,

קריאה:

אל תתנשא.

אביגדור יצחקי:

היא לא צודקת.

שלי יחימוביץ:

לי לא מפריע שהוא מתנשא. לי מפריע שזה בחוק ההסדרים, לא זה שיושב-ראש
הקואליציה מתנשא.

אביגדור יצחקי:

לא זה מה שאמרת. כבר הצבעת נגד כל תפיסות העולם שלך,

שלי יחימוביץ:

אין לי מושג על מה אתה מדבר.

ראובן ריבלין:

בכל הכבוד ליושב-ראש הקואליציה, השאלה אם זו הפרטה או לא אינה נוגעת למקומו
של החוק.

אביגדור יצחקי:

אני עניתי על מה שהיא אמרה.

חיים אורון:

אתה עונה על כל מה שכל אחד אומר פה היום?

היו"ר רוחמה אברהם:

הוא החליט שכן, והוא כבר לא מקבל את רשות הדיבור.

אורי יהודה אריאל:

... לך.

חיים אורון:

אביגדור, בוא נתקזז.

היו"ר רוחמה אברהם:

למרות כל ההתלהמויות לגבי חוק ההסדרים, לרבים מחברי הכנסת יש בוודאי רצון
להביע מחאה. אני לא חושבת שלחוק הזה יש מקום בחוק ההסדרים. אבל מכיוון שיש
פה רוב ויש פה קואליציה שמחליטה, לדעתי מיותר להביא את המחאה לפני כל חוק.

שלי יחימוביץ:

לא כל חוק.

היו"ר רוחמה אברהם:

אביגדור יצחקי, אם תנמיך את הקול, אוכל לדבר קצת יותר בקלות. אני על תקן של
סובלת. בבקשה.

אביגדור יצחקי:

אני סובל, ואת מצביעה נגדי. זה יותר טוב?

היו"ר רוחמה אברהם:

לפחות אני עושה את זה בשקט וברשות.

אביגדור יצחקי:

ברשות של מי?

היו"ר רוחמה אברהם:

ברשות שלך.

יורם מרציאנו:

בשביס זינגר כתב "שונאים – סיפור אהבה". פה יש "אוהבים – סיפור שנאה".

שלי יחימוביץ:

לכם יש סידורים. סליחה, אדוני יושב-ראש הקואליציה.

קריאה:

עד עכשיו הערכתי אותך. מה מתברר?

שלי יחימוביץ:

אני מבקשת את רשות הדיבור. מתברר עכשיו שיש סידורים בסיעת קדימה, שבהם חברי
כנסת מסוימים מקבלים אישור ללכת עם השקפת עולמם, ואז הם פונים אל השותפות
הקואליציוניות ומחפשים שם את השעיר לעזאזל. אני מוחה על כך.

היו"ר רוחמה אברהם:

אין שום סידורים.

חיים אורון:

אני רוצה לדווח לכם שבקואליציה של 80, היושב-ראש יכול להיות נדיב. הוא בחר
להיות נדיב.

גדעון סער:

זה רק 78.

שלי יחימוביץ:

אצלנו בסיעה אין נדיבות.

חיים אורון:

הוא גם נדיב וגם מזיק לסיעות האחרות.

אביגדור יצחקי:

לא קיבלת רשות, שלי?

ראובן ריבלין:

נדיב ואכזר.

היו"ר רוחמה אברהם:

נפסיק.

קולט אביטל:

אדוני היושב-ראש, יש צדק בדבריה של שלי יחימוביץ.

היו"ר רוחמה אברהם:

לא נעשו שום עסקאות, אני מודיעה לפרוטוקול. כמו שאת טעית, ואמרת לי "אדוני
היושב-ראש".

קולט אביטל:

אני לא מדברת על העסקאות, אלא על ההפרטה, על זה אני מדברת.

ראובן ריבלין:

זה תאגוד, זה לא הפרטה.

שלי יחימוביץ:

ובתי החולים, זה לא הפרטה? חברת ניהול זו לא הפרטה? בריאות הנפש, קופות
החולים, גם זו הפרטה.

אביגדור יצחקי:

חוסר הבנה מינימלי. לא לדעת סעיף אחד.

גדעון סער:

אביגדור.

אביגדור יצחקי:

כל ההתנהגות הזאת, להושיב פה את כל חברי הכנסת, אני אומר לך גדעון, היא לא
במקומה.

מאיר פרוש:

זה התפקיד שלו.

גדעון סער:

אתה רוצה שנשחרר אותם בחוק ההסדרים? תעשה את זה תוך שעה.

חיים אורון:

ישבת פה כמנכ"ל משרד ראש הממשלה לילות שלמים. זה אותו דבר. בדיונים פחות
קשים.

אביגדור יצחקי:

הכול היה ברור. והיה לי יושב-ראש קואליציה.

היו"ר רוחמה אברהם:

חבר הכנסת אורלב, גדעון, די.

אביגדור יצחקי:

יש דיון אחד שלא הייתי?

היו"ר רוחמה אברהם:

חבר הכנסת יצחקי, אני קוראת אותך לסדר, פעם ראשונה, פעם שנייה. חבר הכנסת
נודלמן, מספיק. אני עוברת להצבעה על סעיף 51 – תיקון חוק איגודי ערים,
התשט"ו-1955. לא הצבענו עליו. דרשת הצבעה שמית, אתה חוזר בך?

גדעון סער:

מצביעים רק על הפיצול או על הוועדה?

היו"ר רוחמה אברהם:

כרגע על הפיצול.

גדעון סער:

על הפיצול אני לא דורש הצבעה שמית.

היו"ר רוחמה אברהם:

מי בעד להשאיר את החוק בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

איזו ועדה?

אביגדור יצחקי:

פנים.

היו"ר רוחמה אברהם:

מי בעד העברת החוק לוועדת הפנים?

גדעון סער:

גברתי, אני רוצה להציג את עמדתי.

היו"ר רוחמה אברהם:

לא, סליחה.

גדעון סער:

אני מבקש הצבעה שמית.

יורם מרציאנו:

זו כבר התעללות.

גדעון סער:

זו התעללות בוועדת הכלכלה, מה שאתה עושה.

קריאה:

אם אני רואה את זה, אני לא מאמין.

יורם מרציאנו:

אתה לא צריך דילים... אבל אין דילים.

היו"ר רוחמה אברהם:

בעד – זה בעד ועדת הפנים.

ה צ ב ע ה

אביגדור יצחקי – בעד

חיים אורון:

היו דילים?

יורם מרציאנו:

לא צריך שיהיו דילים.

חיים אורון:

אבל היו?

יורם מרציאנו:

היו.

חיים אורון:

אפשר לשים אותם על השולחן?

יורם מרציאנו:

אני לא אשים.

שלי יחימוביץ:

איזה דילים, למה אף אחד לא משתף אותי?

ה צ ב ע ה (המשך)

עתניאל שנלר – בעד

מיכאל נודלמן – בעד

היו"ר רוחמה אברהם:

אתם באים בטענות שתוצאות ההצבעות לא נכונות. אבל לאורך כל ההצבעה אתם לא
מאפשרים לשמוע כמו שצריך לשמוע.

ה צ ב ע ה (המשך)

שי חרמש – לא נמצא

שלי יחימוביץ – בעד

אני חוזרת על ההצבעה מההתחלה. אני חוזרת על תוכן ההצעה. בעד – זה בעד ועדת
הפנים.

אביגדור יצחקי – בעד

עתניאל שנלר – בעד

מיכאל נודלמן – בעד

שי חרמש – לא נמצא

שלי יחימוביץ – בעד

קולט אביטל – בעד

יורם מרציאנו – בעד

נדיה חילו – לא נמצאת, מקוזזת

חיים אמסלם – בעד

אברהם מיכאלי – בעד

יעקב מרגי – בעד

יצחק זיו – בעד

יצחק גלנטי – מקוזז

מאיר פרוש – נגד

גדעון סער – נגד

ראובן ריבלין – נגד

גלעד ארדן – מקוזז

סטס מיסז'ניקוב – בעד

יצחק אהרונוביץ – בעד

אורי אריאל – נגד

זבולון אורלב – נגד

חיים אורון – נגד

רוחמה אברהם – נגד

היו"ר רוחמה אברהם:

בעד הצביעו 12, נגד שבעה. לפיכך אני קובעת שהצעת החוק עוברת לוועדת הפנים.

סעיף 52(1) - ראו סעיפים 49-48.

ארבל אסטרחן:

לא צריך להצביע על זה.

היו"ר רוחמה אברהם:

סעיפים 52(2)-(4) – תיקון חוק ההסדרים במשק המדינה (תיקוני חקיקה להשגת
יעדי התקציב והמדיניות הכלכלית לשנת הכספים 2006), תיקונים שונים בחוק
ההסדרים לשנת 2006 המתחייבים מהתיקון המוצע. מי בעד להשאיר את זה בחוק
ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת במסגרת חוק ההסדרים. זה קשור לסעיף 50, ולכן הוועדה היא
ועדת הפנים. כן, אדוני.

גדעון סער:

על אף התנגדותי למה שנעשה בסעיפים הקודמים, ציינת בצדק שיש זיקה בין הסעיף
הזה לבין שני הסעיפים הקודמים. על כן, בצער רב אני מסכים להעברת הסעיף
לוועדת הפנים ולא דורש הצבעה שמית.

היו"ר רוחמה אברהם:

מי בעד להעביר את זה לוועדת הפנים?

ה צ ב ע ה

בעד – רוב

נגד – מיעוט

היו"ר רוחמה אברהם:

עבר. אני עוברת לפרק ט' – ההוצאה לפועל. לפי סיכום הדברים, אנחנו צריכים
להצביע על הפיצול, לפי 121, שזה יישאר בוועדת הכנסת.

אביגדור יצחקי:

אני מבקש סעיף סעיף, ולהקריא הכול לאט.

היו"ר רוחמה אברהם:

בבקשה. מי בעד לפצל מחוק ההסדרים את פרק ט' לפי סעיף 121?

ה צ ב ע ה

בעד – רוב

נגד – אין

היו"ר רוחמה אברהם:

ההצעה נתקבלה פה אחד. עוברים לפרק י"ב – שונות, בעמ' 24, סעיפים 60-59.

חיים אורון:

למי שלא יודע, ואני אומר את זה בעיקר לאנשי ש"ס ואנשי מפלגת העבודה – הסעיף
הזה מבטל את שאריות התכנון שיש בחקלאות. זה תפקידו. הכוונה לסעיף
59(1)-(2). בעצם הוא יוצר מצב שבו שאריות התכנון, למשל בחלב,

גדעון סער:

אז אני צריך להצביע בעד.

חיים אורון:

זהו, יכול להיות שגדעון צריך להצביע בעד, אבל בגלל ההקשרים הקואליציוניים –
אני מקווה שכמו שהצבעתי אתך הרבה פעמים, לא תשבור את הקואליציה. אולי אני
טועה. אני חושב שסעיף זה אין לו מקום בחוק ההסדרים. לא הבעתי עמדה שאני
נגדו.

גדעון סער:

זה נוגד את העמדה האידיאולוגית שלי.

חיים אורון:

אתה יודע כמה פעמים הצבעתי אתך?

גדעון סער:

אצביע אתך בניגוד לעמדתי האידיאולוגית.

חיים אורון:

טוב. אגב, אני לא מבין למה חברי, בכוחות שכנים, לא דאגו לפצל אותו, כמו
שעשו בכמה נושאים אחרים. אני פונה אליכם פה בבקשה לפצל אותו עכשיו. אם
רוצים לדון בו, יש לקיים דיון רציני.

אביגדור יצחקי:

אם אבטיח לך שאהיה אתך בוועדת הכספים?

חיים אורון:

זה ירגיע אותי באופן חלקי, אבל את הקומקום הזה צריך להרוג, לפני שהוא
יטביע...

אביגדור יצחקי:

... אבי הרוחני, אתה יודע מה עשיתי כל פעם בעניין הזה.

ראובן ריבלין:

למה מתעקשים על החוק הזה בחוק ההסדרים? שיבוא לוועדת כספים בחקיקה רגילה.
מה אתם מתעקשים עליו בחוק ההסדרים?

היו"ר רוחמה אברהם:

אני עוברת להצבעה. על סעיף 59(1)-(2). הצעת הקואליציה היא להשאיר אותו בחוק
ההסדרים. נאמרו פה דברים לפרוטוקול, על-ידי היושב-ראש, שהרגיע את חיים
רמון, כי קיימת כוונה שלא לסיים את החקיקה בנושא הזה בוועדת הכספים. אני
עוברת להצעה. מי בעד להשאיר את החוק בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

אתם מבקשים את ועדת הכספים?

גדעון סער:

רגע. אני לא מבין את העניין הזה. האם יש מחלוקת אמיתית סביב השולחן הזה
שנושא החקלאות או הגבלים עסקיים או שניהם גם יחד – המקום הטבעי שלהם הוא
בוועדת הכלכלה?

אביגדור יצחקי:

אגיד לך מה על הפרק. כל נושא חוק ההגבלים, כל מה שקשור לממונה על ההגבלים,
נידון שם. גם באחרונה זה נידון בוועדת הכספים, כששלי יחימוביץ הביאה את גב'
ענת קליין. הנושא של חוק ההגבלים בדרך כלל נמצא שם.

גדעון סער:

בדרך כלל הוא נמצא בוועדת הכלכלה. אני מבקש את עמדת הלשכה המשפטית.

אביגדור יצחקי:

היא כתובה.

גדעון סער:

אני רוצה שהוועדה תשמע.

חיים אורון:

יודעים לקרוא.

גדעון סער:

אמרת דבר שנוגד את העמדה.

חיים אורון:

זה כבר ארבע שעות ככה.

גדעון סער:

זה מפתיע אותי בכל פעם מחדש. רגע, אני מבקש הצבעה שמית.

ראובן ריבלין:

כדי להפיל את החוק צריך להיות בוועדת הכספים.

גדעון סער:

החוק הזה לא יעבור בכל מקרה, אל תדאג.

שלי יחימוביץ:

אדוני יושב-ראש הקואליציה, אני מתנגדת להשמצה הזאת, שאתה אמרת משהו שמנוגד
לעמדתה של היועצת המשפטית לכנסת. הוא טוען שאמרת.

היו"ר רוחמה אברהם:

תודה, חברת הכנסת יחימוביץ. הצעת הקואליציה היא להעביר את זה לוועדת
הכספים.

ה צ ב ע ה

אביגדור יצחקי – בעד

עתניאל שנלר – בעד

מיכאל נודלמן – בעד

שי חרמש – לא נמצא

שלי יחימוביץ – נגד

קולט אביטל – לא נמצאת

יורם מרציאנו – בעד

נדיה חילו – לא נמצאת

חיים אמסלם – בעד

אברהם מיכאלי – בעד

יעקב מרגי – בעד

יצחק זיו – בעד

יצחק גלנטי – מקוזז

מאיר פרוש – לא נמצא

גדעון סער – נגד

ראובן ריבלין – נגד

גלעד ארדן – לא נמצא

סטס מיסז'ניקוב – בעד

יצחק אהרונוביץ – בעד

אורי אריאל – נגד

זבולון אורלב – נגד

חיים אורון – נגד

רוחמה אברהם – נגד

היו"ר רוחמה אברהם:

בעד הצביעו 10, נגד שבעה. אני קובעת שהצעת החוק תידון בוועדת הכספים.

אני עוברת לסעיף הבא, סעיף 59(3) – מ"חוק ההגבלים העסקיים" עד "תחולת הפטור
האמור". הצעת הקואליציה, להשאיר את זה. הוועדה?

אביגדור יצחקי:

זה חוק ההגבלים.

היו"ר רוחמה אברהם:

חבר הכנסת סער, אני מצביעה על הפיצול ולאחר מכן על הוועדה.

גדעון סער:

אז אני רוצה לומר משהו.

שלי יחימוביץ:

אני רק רוצה שתדעו שכל מי שמצביע בעד הסעיף הזה, בסופו של דבר מצביע בעד
פיטורי עובדים מחברות תעופה ישראליות. רק שיהיה לכם ברור.

קריאה:

נשמור על העובדים בתעופה.

גדעון סער:

אני רוצה לומר לכל מי שמצביע, בעניין זה אני מתכוון להצביע נגד פיצול החוק
מחוק ההסדרים, כי מדובר בהגברת התחרות.

אביגדור יצחקי:

מיטיב עם העם.

גדעון סער:

זה מיטיב עם העם כי זה מוריד את המחיר לצרכן, נכון.

שלי יחימוביץ:

זה גורם לפיטורי עובדים.

יורם מרציאנו:

שלי חברתי, האמיני לי, גם אני בעד העובדים.

היו"ר רוחמה אברהם:

או שאתה בעד חוק ההסדרים או שאתה נגד.

גדעון סער:

יש מעט מאוד חריגים. לעניין זה, מאחר שזה דבר חשוב ביותר,

יורם מרציאנו:

זה שלא נגיב על פיטורי העובדים זה כאילו אנחנו מסכימים אתך. אנחנו אומרים
לך שנשמור על העובדים.

שלי יחימוביץ:

יש דרך לשמור עליהם.

יורם מרציאנו:

כן, בוועדה, נשמור עליהם. ראיתי את הוועדה, כמה שמרו על העובדים.

היו"ר רוחמה אברהם:

תודה. אני עוברת להצבעה. מי בעד שהחוק יישאר בחוק ההסדרים?

ה צ ב ע ה

בעד – רוב

נגד – מיעוט

שלי יחימוביץ:

בקרוב 600 איש יפוטרו מ"אל-על"?

אביגדור יצחקי:

מה זה? מאיפה המספרים האלה?

היו"ר רוחמה אברהם:

אני עוברת להצבעה על הוועדה.

גדעון סער:

יש לי משהו להגיד.

שלי יחימוביץ:

יהיו לכם טייסים סיניים ודיילות הודיות, וכולם יהיו מרוצים.

היו"ר רוחמה אברהם:

אתה כמו "נחום-תקום", רגע. כרגע נעבור להצבעה על הוועדה. הצעת הקואליציה
היא להעביר את זה לוועדת הכספים. חבר הכנסת סער, משפט בקצרה.

גדעון סער:

אני מוכרח להגיד שאני המום, אנמק למה.

אביגדור יצחקי:

לא רוצים לדעת למה.

גדעון סער:

לא כל חברי הוועדה יודעים. מפנה את דברי בעיקר לחברי סיעת קדימה, המעטים
שנוכחים כאן. לידי הגיע מכתב ששיגר אלייך, גברתי, סגן ראש הממשלה ושר
התחבורה והבטיחות בדרכים, רא"ל במיל' שאול מופז, מיום 20 בנובמבר, לעניין
סעיף זה, סעיף 59(3) לתיקון חוק ההגבלים העסקיים. אני לא יכול לצטט את כל
המכתב, כי הזמן קצר. אני לא נכנס לעמדתו של שר התחבורה, אבל בנושא שאנחנו
דנים בו כרגע, אני מצטט "בנושא מהותי זה, שהנו בעל השפעה רוחבית על כל ענף
התעופה, יש לקיים דיון מעמיק ורציני בוועדת הכלכלה".

אורי אריאל:

עכשיו שכנעת את אנשי קדימה להצביע נגדו.

גדעון סער:

זה בסעיף 3. בסעיף 5 חוזר סגן ראש הממשלה – ואני מכבד מאוד יושב-ראש
קואליציה ואת כולם, אבל אני מזכיר שמדובר בסגן ראש ממשלה, רב-אלוף
במילואים, ואגב, כך הוא גם חתום על המכתב, לא שעכשיו נזכרתי בזה ואני אומר
את כל קורות חייו – "אודה אם ועדת הכנסת תורה על פיצול הסעיף", וכבר לא
הקשבתם לשר התחבורה וסגן ראש הממשלה – "ותחליט להעבירו לדיון בוועדת הכלכלה
של הכנסת".

אני מראה את זה על מנת להוכיח,

אביגדור יצחקי:

למה אתה המום? אתה יודע איך הוא הצביע בממשלה, אגב?

גדעון סער:

זה על מנת להבהיר שכל מי שמצביע נגד ועדת הכלכלה מצביע בצורה בלתי עניינית.
אני מבקש הצבעה שמית בסעיף הזה. אני מוסר לך את המכתב כראיה.

אורי אריאל:

אבל אין מצלמות, גדעון.

ראובן ריבלין:

תעשו הפסקה שעתיים, כדי לראות את המכתב.

זבולון אורלב:

אולי מופז יכול להחליף את אחד מחברי הכנסת המצביעים?

היו"ר רוחמה אברהם:

חבר הכנסת מרגי יושב פה כמעט משעות הבוקר. הוא יושב בשקט. עכשיו הוא מבקש
לומר משהו. אני מבקשת שקט, כדי שכולנו נקשיב לחבר הכנסת מרגי.

יעקב מרגי:

אביגדור, אני חושב שסיעת קדימה צריכה ללמוד קצת מגדעון סער. תראה איזו
סולידריות, הוא דואג לרב-אלוף מופז מסיעת קדימה. תלמדו ממנו.

ראובן ריבלין:

היה תומך בו גם אם היה ממליץ להעביר את זה גם לוועדת הכספים.

היו"ר רוחמה אברהם:

תודה, אני עוברת להצבעה. אתה עומד על בקשתך להצבעה שמית?

גדעון סער:

מה עמדתך? את רוצה שאמשוך את הבקשה הזאת?

היו"ר רוחמה אברהם:

אשמח אם תמשוך את הבקשה.

גדעון סער:

אם תבקשי ממני, איעתר לבקשתך.

אורי אריאל:

זו התעללות.

גדעון סער:

אני נעתר לבקשתך, גברתי.

היו"ר רוחמה אברהם:

תודה לך. מי בעד להעביר את זה לוועדת הכספים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק עוברת לוועדת הכספים.

אני עוברת לסעיף 60(1)-(2) – תיקון חוק משק הגז הטבעי, התשס"ב-2002. חוק
משק הגז הטבעי קובע כי תעריפי הגז שגובה בעל הרישיון ייקבעו על-ידי בעל
הרישיון, באישור המועצה לענייני גז טבעי (להלן – המועצה). מוצע לקבוע כי
תעריפים אלו ייקבעו על-ידי המועצה.

שלי יחימוביץ:

אגב, כל סעיף זה – אין לו שום השלכה על התקציב.

היו"ר רוחמה אברהם:

האם עמדת הקואליציה היא להשאיר את זה במסגרת חוק ההסדרים. כן. מי בעד?

ה צ ב ע ה

בעד – רוב

נגד – מיעוט

היו"ר רוחמה אברהם:

ההצעה נשארת במסגרת חוק ההסדרים. לגבי הוועדה?

אביגדור יצחקי:

ועדת כלכלה.

היו"ר רוחמה אברהם:

מי בעד להעביר את זה לוועדת הכלכלה?

גדעון סער:

אני בעד להעביר לוועדת כספים.

ה צ ב ע ה

בעד – רוב

נגד – מיעוט

היו"ר רוחמה אברהם:

הנושא יידון בוועדת הכלכלה.

סעיף 60(3): מוצע לקבוע בחוק, במפורש, כי מערכת הולכת הגז הטבעי היא בבעלות
המדינה, וזאת בכדי למנוע ספקות העלולים להיווצר בפרשנות הוראת החוק כלשונו
היום.

שלי יחימוביץ:

עוד סעיף בלי שום השלכה תקציבית.

היו"ר רוחמה אברהם:

מי בעד להשאיר את זה בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

אושר. איזו ועדה?

אביגדור יצחקי:

כספים.

גדעון סער:

איך יכול להיות?

היו"ר רוחמה אברהם:

כמובן, זה יידון במסגרת ועדת הכלכלה. כל מה שנעשה כאן כרגע הוא ניסיון
לבדוק את הערנות של חבר הכנסת סער. אני חייבת לציין לפרוטוקול שהוא די
ערני.

אני עוברת לסעיף הבא: סעיפים 61(2)(3) – תיקון חוק הפחתת הגירעון והגבלת
ההוצאה התקציבית, התשנ"ב-1992. העלאת שיעור גידול ההוצאה התקציבית החל בשנת
2007 מ-1% ל-1.7% ומשנת 2010 ואילך שיעור גידול זה יהפוך לקבוע.

הסעיף הזה הוא חלק בלתי נפרד מחוק ההסדרים. זה רק כדי להבהיר לחברים
שמתנגדים וכו'.

ראובן ריבלין:

אולי עמדת הממשלה היא לפצל בגלל זה.

שלי יחימוביץ:

ברור לנו.

היו"ר רוחמה אברהם:

אני מבהירה. מדובר בסעיפים 61(1) 61(2)(3) ו-61(4)(5).

ראובן ריבלין:

אני מבקש לומר משהו. לפני ההצבעה. אולי משום שההיגיון הצרוף אומר שהדבר
צריך להיכלל במסגרת חוק ההסדרים, אולי חוק ההסדרים נוצר בעולם רק משום שיש
דברים כאלה, שאי-אפשר לקיים את התקציב בלעדיהם – אולי בגלל ההיגיון הרב
הממשלה רוצה לפצל את זה. צריך לשאול את יושב-ראש הקואליציה.

היו"ר רוחמה אברהם:

אתה רוצה להשיב?

אביגדור יצחקי:

הוא לא התכוון לבקש תשובה.

היו"ר רוחמה אברהם:

אני עוברת להצבעה.

ה צ ב ע ה

בעד – רוב

נגד – אין

היו"ר רוחמה אברהם:

אושר פה אחד. הוא יידון בוועדת הכספים.

גדעון סער:

רגע, עוד לא היתה הצבעה. אני רוצה לדבר על זה. אני מבקש את רשות הדיבור.
גברתי, כפי שראית, בעניין זה תמכתי בעמדת הקואליציה, שלפיה זה צריך להיכלל
בחוק ההסדרים. אני רוצה להסביר.

יעקב מרגי:

אם הייתי מיקי איתן, הייתי מוטרד. יש מישהו שעובר אותו.

גדעון סער:

זה קשור קשר בל יינתק לחוק התקציב. עם זאת,

אביגדור יצחקי:

אתה נשאר לישון בירושלים היום?

גדעון סער:

התשובה היא לא. אני צריך להשתתף במסיבת פרידה מהיועצת המשפטית של שדולת
הנשים שמתקיימת ביפו, אבל אני סומך על כך שזה יימשך זמן.

לא הסתרתי את תדהמתי בנושא המי. אני עדיין תחת רושם ההתנכלות להיגיון בנושא
חוק המים. לכן אני מציע, אף שאני חושב שזה צריך להיות בחוק ההסדרים, להעביר
את זה לדיון בוועדה לקידום מעמד האישה.

בעניין המשמעת הפיסקלית, לא בטוח שפקידי האוצר עושים נכון כשהם מעבירים את
זה לוועדת הכפסים.

היו"ר רוחמה אברהם:

מי בעד להעביר את זה לוועדת הכספים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק עוברת לוועדת הכספים.

אני עוברת לסעיפים 62 ו-63 – תיקון חוק בנק ישראל, התשי"ד-1954; חוק בנק
ישראל – הוראת מעבר. כיום בנק ישראל רשאי לתת מטבע שהוכרז כמטבע זיכרון או
כמטבע מיוחד רק לחברה שמונתה על-ידי הממשלה והיא בשליטת המדינה או הבנק.
מאחר שהוחלט להפריט את החברה הממשלתית למדליות ומטבעות, מוצע לתקן את הסעיף
ולקבוע כי בנק ישראל יוכל להעביר מטבעות מיוחדים גם לחברה שאינה בשליטת
המדינה או הבנק. זה פרופר חוק ההסדרים.

שלי יחימוביץ:

אני מבקשת לומר שהפרטת החברה הממשלתית למדליות ולמטבעות היא חלק מתהליך
הפרטה אובססיבי שעובר על המשק. לא יכול להיות שגל ההפרטות ייכלל בחוק
ההסדרים. יתרה מזה, אני רוצה לציין שעד עצם היום הזה איש לא דיבר עם עובדי
החברה הזאת, ואין להם מושג מה יעלה בגורלם. אגב, אני יודעת מה יעלה בגורלם
אחרי ההפרטה: יזרקו אותם ויביאו עובדי קבלן במקומם. הסוגיה הזאת, שהיא כל
כך משמעותית לשוק העבודה במשק, צריכה להידון באופן יסודי.

אביגדור יצחקי:

כמה עובדים יש בחברה הזאת?

שלי יחימוביץ:

הסוגיה הזאת צריכה להידון ברצינות ולא בשבועיים בוועדת הכלכלה.

אביגדור יצחקי:

יש שם שכר למנכ"ל שהוא הון עתק, לכן אנחנו רוצים להפריט.

חיים אורון:

למה לא בפברואר?

היו"ר רוחמה אברהם:

אני עוברת להצבעה.

גדעון סער:

הצבעתי גם. אני רוצה לדבר.

היו"ר רוחמה אברהם:

אתה מוכן לוותר?

ראובן ריבלין:

אני לא יודע אם הוא יצביע בעד. נציגי הליכוד בוועדת הכספים יצביעו בעד זה,
אבל לא במסגרת חוק ההסדרים.

גדעון סער:

אני יכול להצביע בעד עמדת הממשלה לעניין זה?

היו"ר רוחמה אברהם:

יש פה הצעה שיכולה למצוא חן בעיניכם, חברי חברי הכנסת. מוצע לפצל את החוק
לחקיקה רגילה, כאשר תהליך החקיקה יסתיים ב-31 בינואר. בסדר, מקובל עליכם?

שלי יחימוביץ:

יש ברירה.

היו"ר רוחמה אברהם:

יושב-ראש ועדת הכספים אינו פה.

ראובן ריבלין:

כדי להיות הוגן, אני אומר: יש שני נציגים של הליכוד שיצביעו בוועדת הכספים
בעד החוק ובלבד שהוא לא יהיה בחוק ההסדרים.

אביגדור יצחקי:

אני מסכים. מספיקה לי מילה של שני ג'נטלמנים פרלמנטרים.

חיים אורון:

לא נעשה פיליבסטר על הצעת החוק. גם אם אצביע נגד, זה ייגמר ב-31 בינואר.

ראובן ריבלין:

שמעתי את נגיד בנק ישראל בעניין הזה, הוא היה אצלנו.

היו"ר רוחמה אברהם:

אם כך, אנחנו ממליצים.

אביגדור יצחקי:

האם אתה ואורון יכולים להתחייב,

ראובן ריבלין:

לסיים את הדיון?

אביגדור יצחקי:

כן.

ראובן ריבלין:

כן. לסיים את הדיון, כן.

היו"ר רוחמה אברהם:

יש כאן שלושה חברים בוועדת הכספים שמוכנים להתחייב על סיום חקיקה עד 31
בינואר.

ראובן ריבלין:

סיום דיון. אני לא מתחייב על הצבעה.

היו"ר רוחמה אברהם:

בסדר. שלושה חברי כנסת. אני מוסיפה גם את חבר הכנסת מרגי, בשם חברי סיעת
ש"ס. למען הפרוטוקול, חברי הכנסת הם: סטס מיסז'ניקוב, ראובן ריבלין, חיים
אורון, יעקב מרגי – שמתחייב בשם חברי סיעתו. תהליך החקיקה בחוק הזה יסתיים
ב-31 בינואר. מי בעד הפיצול? זאת המלצה של ועדת הכנסת להעביר את זה לוועדת
הכספים, בחקיקה רגילה. ההמלצה לסיום חקיקה היא 31 בינואר.

ה צ ב ע ה

בעד – רוב

נגד – מיעוט

היו"ר רוחמה אברהם:

זאת המלצה של ועדת הכנסת להעביר את זה לוועדת הכספים, בחקיקה רגילה. ההמלצה
לסיום חקיקה היא 31 בינואר.

אני עוברת לסעיף 64 – תיקון חוק החברות הממשלתיות התשל"ה-1975. הסמכת רשות
החברות הממשלתיות לקבוע לחברות ממשלתיות מודעים להגשת דוחות וטיוטות דוחות
על-ידי חברות ממשלתיות.

הצעתכם היא להשאיר את זה בחוק ההסדרים, וזה יידון בוועדת הכספים.

גדעון סער:

שאף שאלו חברות ממשלתיות, זה בהחלט יכול להידון בוועדת חוקה. עניין הוועדה
לא כל כך מטריד אותי. אם יצליח להסביר לי יושב-ראש הקואליציה, שהוא בחור
מאוד מוכשר, מה הקשר בין מועדים להגשת דוחות וטיוטות דוחות על-ידי חברות
ממשלתיות לתהליך תקציב המדינה, אולי הוא ישכנע אותי. כי נראה לי שזה לא
יכול להיות בחוק ההסדרים.

אביגדור יצחקי:

הנושא של דיווחים ומועדים להגשת דוחות הוא לא כמקובל בשוק הציבורי. יש
חברות ממשלתיות שכן... כתוצאה מזה שאין בקרה מספקת של האוצר במדינת ישראל
על בעיות ... לפעמים הוא נאלץ להזרים הון לדברים אחרים בשביל... מבקשים
שיהיו דוחות רבעוניים.

גדעון סער:

נגיד שזה טוב שיהיו דוחות רבעוניים, אבל מה הקשר לחוק ההסדרים?

אביגדור יצחקי:

אני מסביר לך.

גדעון סער:

לא השתכנעתי.

היו"ר רוחמה אברהם:

לא שיערתי שתשתכנע. מי בעד השארת החוק בחוק ההסדרים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת. מי בעד שהיא תידון בוועדת הכספים?

גדעון סער:

אני בעד חוקה.

ה צ ב ע ה

בעד – רוב

נגד – מיעוט

היו"ר רוחמה אברהם:

זה יידון בוועדת הכספים.

חיים אורון:

סמדר אומרת שזה הרבה יותר מבשנה שעברה.

היו"ר רוחמה אברהם:

אני קוראת את סעיף 65 – תיקון חוק פיקוח על מצרכים ושירותים התשנ"ו-19996.
סעיף 23 לחוק הפיקוח – וכו'. אני עוברת להצבעה על סעיף 65. אני מניחה שהצעת
הקואליציה היא להשאיר את זה בחוק ההסדרים.

שלי יחימוביץ:

מה זה אומר, לא יפרסמו יותר בעיתונות הערבית?

היו"ר רוחמה אברהם:

אני מקיימת הצבעה.

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת במסגרת חוק ההסדרים, והיא תידון – באיזו ועדה?

גדעון סער:

ועדת כלכלה.

היו"ר רוחמה אברהם:

מי בעד שהחוק הזה יידון בוועדת הכלכלה?

ה צ ב ע ה

בעד – רוב

נגד – מיעוט

היו"ר רוחמה אברהם:

תודה. החוק יידון בוועדת הכלכלה. אני עוברת לסעיף 66 – תיקון חוק התכנון
והבנייה, התשכ"ה-1965. הסמכת שר השיכון לשנות החלטות ממשלה בדבר אזורים
המיועדים לפינוי-בינוי. אתם רוצים להשאיר את זה במסגרת חוק ההסדרים. מי
בעד?

ה צ ב ע ה

בעד – רוב

נגד – מיעוט

היו"ר רוחמה אברהם:

אושר. הצעה זו תידון בוועדת הפנים. מי בעד?

ה צ ב ע ה

בעד – רוב

נגד – מיעוט

היו"ר רוחמה אברהם:

זו הוועדה הייעודית. זה יידון בוועדת הפנים.

סעיפים 67 ו-68(2) – תיקון חוק שירות המדינה (מינויים), התשי"ט-1959. תיקון
חוק שירות המדינה (משמעת), התשכ"ג-1963. התיקון עוסק באפשרות נציב שירות
המדינה לפטר עובדים מסיבות של אי-התאמה ובעיות משמעת מוצע גם לאפשר האצלה
של סמכות זו.

שלי יחימוביץ:

גברתי היושבת-ראש, צריך לומר שזה חוק מרחיק לכת, שפוגע חד-צדדית בזכויות של
עובדים. הוא יגרום לפיטורים המוניים של מורים בעיקר, פגיעה קשה בכל הקשור
ביחסי עבודה במשק. אני פונה אליך, אדוני יושב-ראש הקואליציה. אני מבקשת ממך
לפצל את החוק הנורא הזה. הוא קובע תקדים והוא משבש קשות את יחסי העבודה.

היו"ר רוחמה אברהם:

חבר הכנסת אריאל, זה רשות דיבור, סליחה.

אורי אריאל:

  אביגדור, ... 

היו"ר רוחמה אברהם:

חבר הכנסת אריאל.

אורי אריאל:

אביגדור ויורם מרציאנו, השיטה יכולה להיות שמעבירים לוועדה ואתם תעברו את
זה שם. זו יכולה להיות שיטה. אני מציע לכם, בפעם הזאת, זה לא לכבודכם.

זבולון אורלב:

אסור להצביע על זה, זה פיטורים. זה שינוי כללי המשחק.

יורם מרציאנו:

אנחנו עובדים בשכל.

שלי יחימוביץ:

אתה צודק, שינוי כללי המשחק.

היו"ר רוחמה אברהם:

חבר הכנסת ריבלין, ואחרי זה חבר הכנסת יצחקי. יש עמדת ממשלה.

ראובן ריבלין:

אני פונה לאנשי ש"ס ולאנשי מפלגת העבודה.

שלי יחימוביץ:

גם לגמלאים.

ראובן ריבלין:

יצרנו מערכת שבה התעמרנו בעובדים, אבל ידענו מה הגבול. פה מדובר בקלות בלתי
נסבלת. יורם, את זה לא צריך להרוג. כלומר, אל תעשה תכנון, תהרוג.

יורם מרציאנו:

לא מתכננים את החיסול. אנחנו מוודאים הריגה.

ראובן ריבלין:

את יצחקי אני לא צריך לשכנע, אנחנו המצאנו את זה. אני מודיע לכם: הדבר הזה,
אסור לו לעלות כדי שתתעמרו בו בוועדה. את זה צריך לשלוח מכאן. הממשלה רוצה
להגיש? שתתכבד ותגיש. גם אני מהמשטר הקפיטליסטי הנבזי, אבל יש גבול לכל
תעלול.

חיים אורון:

אין גבול לנבזות.

ראובן ריבלין:

כפי שאמר חבר הכנסת אריאל, בלתי אפשרי שהחוק הזה יהיה בחוק ההסדרים. תורידו
אותו. באוצר לא חלמו שנשאיר.

שלי יחימוביץ:

אפילו ביבי לא חלם על זה בחלומותיו הרטובים.

היו"ר רוחמה אברהם:

תנו לחבר הכנסת יצחקי לדבר.

אביגדור יצחקי:

אני רוצה להגיד את הדבר הבא. אני חושב,

ראובן ריבלין:

כמוני.

אביגדור יצחקי:

לא, אני לא חושב כמוך. אני חושב שבדברים האלה לא צריך להיות קיצוני לצד
אחד, אבל גם לא לצד שני. אני הייתי מנכ"ל משרד ממשלתי, שבו היו עובדים שלא
התאימו בעליל לתפקיד. יש עובדים שמנצלים.

זבולון אורלב:

גם אני הייתי מנכ"ל, יש פרוצדורות.

אביגדור יצחקי:

הפרוצדורות – אתה יודע בדיוק כמה הן עוזרות.

זבולון אורלב:

אבל לא בהליך הזה.

אביגדור יצחקי:

כשנותנים למנכ"ל אחריות על משרד, צריך לתת לו גם סמכות כלשהי. לכל אורך
הדרך המדינה לא השכילה למצוא את הדרך להוציא עובדים שהם בלתי מתאימים
בעליל...

ראובן ריבלין:

אחרי נבוכדנצר בא אנטיוכוס.

היו"ר רוחמה אברהם:

רגע.

חיים אורון:

בשלב הבא יעיפו את חברי הכנסת.

ראובן ריבלין:

על זה אני מצביע בעד.

שלי יחימוביץ:

במסלול מהיר.

אביגדור יצחקי:

חבר הכנסת ריבלין, הקשבתי לך. אני רוצה לומר לך, המצב הזה הוא בלתי סביר
בעליל. אני רוצה להגיד לכם שיש בעלי תפקידים שיושבים במקומם ולא עושים
כלום, ואי-אפשר לגעת בהם.

אורי אריאל:

לפחות הם לא מזיקים.

אביגדור יצחקי:

אלא בהתראות של שלוש וארבע וחמש שנים. הייתי צריך להיות בורר בכל מיני
מקומות, כדי להגיע לפשרות בעניין הזה. עם זאת, אני לא חושב שזה משהו שצריך
לעשות בהינף יד. פה צריך להביא לרפורמה רצינית, שתאפשר למנכ"לים שתהיה להם
גם אחריות אבל גם סמכות. לכן אני מבקש לדון בזה בחקיקה רגילה, אבל להביא
פתרון למנכ"לים, כדי שיוכלו לתפקד.

עוד משפט אחד: בגלל הלחץ של חברי לקואליציה, ויעקב מרגי, שיושב פה, וחבר
הכנסת מרציאנו, וסטס וכולם – זה על דעתם. אני מקווה שלא שכחתי.

ראובן ריבלין:

אם זה לא היה על דעתם, היינו ממשיכים עם הקפיטליזם.

היו"ר רוחמה אברהם:

 אני עוברת להצבעה על פיצול החוק הזה לפי סעיף 121, והשארתו בוועדת הכנסת. מי בעד הפיצול? 

ה צ ב ע ה

בעד – רוב

נגד – מיעוט

היו"ר רוחמה אברהם:

עוד חוק אחד ירד מחוק ההסדרים, ובא לציון גואל.

סעיף 68(1) – תיקון חוק שירות המדינה (משמעת), התשכ"ג-1963. התיקון עוסק
בהרכבי המוטבים בבית הדין למשמעת. כיום ניתן לקיים דיון בהרכב חסר בבית
הדין למשמעת רק אם הנאשם מסכים לכך. מוצע להוריד את דרישת הסכמת הנאשם
ולקבוע כי יושב-ראש המותב יוכל להחליט לבדו על דיון במותב חסר, לאחר ששמע
את עמדת הנאשם בעניין.

ראובן ריבלין:

מה זה שייך לחוק ההסדרים?

היו"ר רוחמה אברהם:

עמדת הקואליציה להשאיר. להעביר לחוקה.

גדעון סער:

למה אתה אומר לפני שאתה שומע? אני רוצה לנסות לשכנע את יושב-ראש הקואליציה,
אם תרשי לי, גברתי.

יורם מרציאנו:

אתה רוצה את ארבעת הסעיפים האחרונים לבד, שנלך?

גדעון סער:

אני בטוח שבנושא זה אתה לא יכול לתמוך. מדובר פה על הליכים משמעתיים,
ולפעמים הסנקציה שלהם יכולה להיות זריקה של אדם משירות המדינה. עד היום, על
מנת לקיים דיון בהרכב חסר צריך הסכמה של הנאשם. פה מציעים לקיים דיון בהרכב
חסר בלי להתייחס לעמדת הנאשם. קודם כול, זה לא עניין,

שרון גמשו:

פה זה בהסכמת הנאשם.

גדעון סער:

אבל מה זה קשור? יושב-ראש המותב הוא ראש הטריבונל השיפוטי.

שרון גמבשו:

כתוב: בהסכמת הנאשם.

נורית אלשטיין:

זה לאחר שמיעת הנאשם.

גדעון סער:

היום דרושה הסכמת הנאשם כדי לקיים דיון בהרכב חסר. פה מציעים לאפשר דיון
בהרכב חסר בלי הסכמת נאשם. זו פגיעה בזכויות יסוד בהליך משפטי. זה בכלל לא
עניין כלכלי. אתם לא יכולים לתמוך בזה בחוק ההסדרים. זה פי אלף חמור מהדבר
הקודם.

חיים אורון:

לא פי אלף יותר חמור. הוא באותה דרגת חומרה.

אורי אריאל:

אני מבקש לשיר שיר הלל לשר האוצר. הוא הצליח להכניס – לא עזים, אלא מפלצות.
דנים פה בשטויות האלה, תסלחו לי. ועוד עושים את זה ברצינות כזאת. חברים
יקרים, אני מבקש מהנהלת הקואליציה להצטרף לשיר ההלל ולהודיע לשר שזה לא
יהיה בחוק ההסדרים. ובא לציון גואל, כמו שאומרת היושבת-ראש. מה, השתגעתם
לגמרי?

גדעון סער:

שינוי סדרי בראשית.

יורם מרציאנו:

דנו פה כל היום בחוק ההסדרים בנושאים תקציביים. אני לא חושב שלנושא הזה יש
משמעות תקציבית. באמת, בכל הכבוד, אל תהפכו אותנו לרובוטים פה. אני אומר
לך, בכל הכבוד, נצביע נגד זה.

היו"ר רוחמה אברהם:

רגע. ההצעה היא כזאת: לפצל את החוק הזה מחוק ההסדרים לפי סעיף 121. כמו
שחבר הכנסת אורי אריאל אמר, ובא לציון גואל. מי בעד לפצל את החוק לפי סעיף
121?

ה צ ב ע ה

בעד – רוב

נגד – מיעוט

היו"ר רוחמה אברהם:

אושר.

אורי אריאל:

שמחת עניים.

היו"ר רוחמה אברהם:

אני עוברת לסעיף 69. תיקון חוק זכויות התלמיד, התשס"א-2001.

חיים אורון:

עוקף בג"ץ.

זבולון אורלב:

אני מבקש רשות דיבור. בג"ץ קבע שעל-פי חוק זכויות התלמיד, זכותו של כל
תלמיד שלמד 12 שנות לימוד, לגשת לבחינות הבגרות בלי לשלם את אותו תשלום –
שאגב, עולה כמה מאות שקלים. זה 25 ש"ח ליחידה. ותלמידים ניגשים ל-40-20
יחידות. זה כמה מאות שקלים. לפני כשנה או שנה וחצי בג"ץ פסל את התשלום הזה,
בטענה שאין לו בסיס חוקי.

לא שאני חסיד גדול של בג"ץ, אבל אני מקיים את החלטות בג"ץ, והחוק הזה הוא
חוק עוקף בג"ץ. אומנם יש לו משמעות כספית – 38 מיליון ש"ח, אבל אי-אפשר
לטפל ככה בזכויות בסיסיות של ילדים, והזכות הבסיסית היא לגשת לבחינת בגרות.
אי-אפשר שידונו בזה שבוע ימים במסגרת חוק ההסדרים. אם הממשלה רוצה, שתגיש
הצעת חוק רגילה או בקשה לפיצול, במסגרת הפיצול. ידונו בזה. יהיה על זה קרב
גדול מאוד, אגב, כי מאחורי העניין הזה עומד העומס העצום על התלמידים שאין
להם כסף. זה עוד מס רגרסיבי, הכי לא צודק שבעולם. התלמיד העני והתלמיד
העשיר,

אביגדור יצחקי:

למה גביתם את זה עד היום?

זבולון אורלב:

קודם כול, לא גבינו.

אביגדור יצחקי:

מה לא גביתם? גביתם.

זבולון אורלב:

יש לי חדשות בשבילך. ברוב שנות המדינה לא גבו. זה הרגל שהתחיל בשנים
האחרונות. התחילו לחפש על חוק כלשהו במשרד המסחר והתעשייה, תקנה שם, על זה
הלבישו את הסיפור הזה. זה לא מאושר בגביית תשלומי הורים שוועדת החינוך
מאשרת. מצאו סעיף של סעיף. לכן בג"ץ פסל את זה.

אביגדור יצחקי:

בג"ץ לא פסל את זה במהותו, אלא משום שאין לו...

זבולון אורלב:

אביגדור, הקשבתי לך יום שלם. לא לחינם משרד החינוך, במשך שנה שלמה, לא מגיש
הצעת חוק ולא מפיץ תסקיר הצעת חוק בעניין הזה. כי הוא מבין שזה חוק פוגעני.
אגב, מדובר בכ-150,000 תלמידים שניגשים לבחינות בגרות בשנתון. והואיל
וניגשים בכל שנה גם תלמידי י' וגם תלמידי י"א וגם תלמידי י"ב, זה פוגע
בכ-450,000 תלמידים. אני מעריך שזה כ-400,000 משפחות במדינת ישראל. אני
מציע לפצל את זה. זאת הדוגמה הקלסית. גם אם זה כרוך בעלות כספית, ובכל מקרה
היא זניחה לעומת התקציב, צריך לעשות פה פיצול.

אורי אריאל:

יש לי שאלה, אביגדור: אתם מתכוונים שזה לא יעבור בוועדה?

אביגדור יצחקי:

לא אומר...

היו"ר רוחמה אברהם:

הוא לא אומר כלום בעניין.

אורי אריאל:

אז אולי אני צריך לשאול גם את מרציאנו. הוא לא חזר. אביגדור, אין לי בעיה
שזה יגיע לוועדה. אני מציע לכם, לאנשי ש"ס, לאנשי קדימה, למצוא את הדרך
שהחוק הזה לא יעבור.

יעקב מרגי:

תעביר לוועדת חינוך. אביגדור, ועדת חינוך.

זבולון אורלב:

אביגדור, זה איש של קואליציה, מה הבעיה?

שלי יחימוביץ:

אדוני יושב-ראש הקואליציה, אתה צודק, התשלומים האלה נגבו עד היום. אתה
צודק. אבל הם נגבו באורח בלתי חוקי. והם פגעו ישירות באנשים שאין להם. כי
עניים לא יכולים לשלם 500 ש"ח על בחינות בגרות. מה אתה עושה בזה? אתה מלבין
רטרואקטיבית את החוק, ואתה מונע מהורים ששילמו בניגוד לחוק לתבוע את מה
שמגיע להם כדין. וזה דבר בלתי נסבל. במו ידיך תדרוש תשלום עבור בחינות
הבגרות?

זבולון אורלב:

זו הטלת מס.

שלי יחימוביץ:

זה בניגוד לחוק חינוך חובה חינם.

היו"ר רוחמה אברהם:

האם עמדת הקואליציה לפצל?

יעקב מרגי:

לפצל.

אביגדור יצחקי:

לוועדה משותפת, חינוך וכספים.

היו"ר רוחמה אברהם:

מי בעד להשאיר את זה במסגרת חוק ההסדרים?

שלי יחימוביץ:

מרגי, איך אתה מצביע? זה תשלום עבור בחינות בגרות, יורם.

יורם מרציאנו:

אדאג שמלכיאור יטפל בזה יפה בוועדת החינוך.

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת במסגרת חוק ההסדרים.

זבולון אורלב:

הוא לא מסכים, הוא רוצה מלכיאור וכספים.

יורם מרציאנו:

לא, הוא יקבל ועדת חינוך בראשות מלכיאור.

היו"ר רוחמה אברהם:

לפי הצעת יושב-ראש הקואליציה, ההצעה תעבור לדיון בוועדה משותפת לוועדת
החינוך ולוועדת הכספים.

ראובן ריבלין:

יש לי הצעה אחרת: ועדת החינוך בלבד. אני מבקש להצביע הצעה מול הצעה.

היו"ר רוחמה אברהם:

אי-אפשר.

ראובן ריבלין:

אז אני מבקש להצביע קודם כול על ועדת חינוך.

אביגדור יצחקי:

אדוני, אסביר לך משהו.

היו"ר רוחמה אברהם:

אני רוצה להסביר משהו. כפי שאמרנו בתחילת הדיון, ההצבעות יהיו לפי הצעת
הממשלה. מי שיש לו הצעה אחרת, ואין לה הסכמת ממשלה, יכול להצביע נגד. לא
מצביעים יחד לשתי הצעות. ההצעה שעומדת כרגע על הפרק,

גדעון סער:

גברתי, אני מבקש לדבר.

היו"ר רוחמה אברהם:

אם תיתן לי לסיים, אתן לך. אם לא תיתן לי לסיים, לא אתן לך לדבר. ההצעה
שמונחת לפנינו כרגע היא רק ועדה משותפת לוועדת החינוך ולוועדת הכספים
בראשות החינוך.

ראובן ריבלין:

לידיעת כולכם, אם ההצעה של הממשלה תיפול, אני מציע את ועדת החינוך.

אביגדור יצחקי:

אמרנו: מצביעים על מה שאנחנו מציעים, אם לא, הולכים...

גדעון סער:

אני רוצה לשכנע את יושב-ראש הקואליציה.

ראובן ריבלין:

אני לא רוצה שייפול. נצביע קודם על ועדת החינוך.

אביגדור יצחקי:

חינוך וכספים בראשות החינוך. מה הבעיה?

ראובן ריבלין:

אתה תיפול.

היו"ר רוחמה אברהם:

חבר הכנסת סער ברשות דיבור כרגע.

גדעון סער:

בזמן שנותן עד לסיום התהליכים בחוק ההסדרים המצומצם, אם אתם רוצים להקים
ועדה משותפת, צריך להביא הרכב כזה לוועדת הכנסת לדיון, וזה כבר לא יתקיים
היום. נגלוש עם הנושא הזה לשבוע הבא, הנושא של הרכב הוועדה המשותפת. דבר
הרבה יותר פרקטי, לשיטת הקואליציה, הוא להביא את זה לוועדת החינוך. לכן אני
מציע את ועדת החינוך. כדי לייעל את העניין ולאפשר הצבעה של חלופה מול
חלופה, שכל אחד יגיד מה הוא מעדיף, אני מציע לקיים הצבעה שמית. כל אחד יכול
להגיד.

יעקב מרגי:

היית מבקש מההתחלה הצבעה שמית.

גדעון סער:

ניסיתי לשכנע.

היו"ר רוחמה אברהם:

מכיוון שיושב-ראש הקואליציה לא מקבל את ההצעות האלה, אנחנו עושים דבר אחד:
מי שמצביע בעד, זה בעד הקמת ועדה משותפת.

גדעון סער:

למה אי-אפשר לקרוא בשמות, וכל אחד יגיד אם הוא בעד ועדת חינוך או ועדה
משותפת.

היו"ר רוחמה אברהם:

זה בעד או נגד, לא חינוך או ועדה משותפת.

חיים אורון:

כל מי שרוצה ועדה משותפת יצביע נגד.

היו"ר רוחמה אברהם:

כל מי שלא רוצה ועדה משותפת יצביע נגד. סימן שהוא בעד ועדת חינוך. אני
עוברת להצבעה שמית. בעד – זה בעד ועדה משותפת לוועדת החינוך וועדת הכספים
בראשות ועדת החינוך.

ה צ ב ע ה

אביגדור יצחקי – בעד

עתניאל שנלר – בעד

מיכאל נודלמן – בעד

שלי יחימוביץ – נגד

יורם מרציאנו – בעד

חיים אמסלם – בעד

אברהם מיכאלי –

יעקב מרגי:

אתה לא יכול להצביע. אתה מיכאלי?

נסים זאב:

כן.

היו"ר רוחמה אברהם:

מכיוון שנכנסת בדיוק ברגע שהקראתי את שמו של מיכאלי, ואתה החלפת את מיכאלי,
הופעת לנו, לא יודעת מאיפה, ונכנסת לתוך הוועדה ברוח סערה – אני מניחה
שאדוני, מכיוון שאנחנו באמצע הצבעה, אינו יודע על מה מצביעים. אתה יודע על
מה מצביעים?

נסים זאב:

אם יש לך זמן, אחזור על זה. ...

היו"ר רוחמה אברהם:

כתוב לי כאן שחבר הכנסת אמסלם מחליף את דוד אזולאי וחבר הכנסת מיכאלי מחליף
את נסים זאב,

יעקב מרגי:

מאחר שאמסלם ומיכאלי הצביעו כבר, נסים זאב – רק מההצבעה הבאה חוזר לעצמו.

יורם מרציאנו:

תראה איך הוא מקפח אותך.

ה צ ב ע ה (המשך)

אברהם מיכאלי – בעד

יעקב מרגי – בעד

יצחק זיו – בעד

גדעון סער – נגד

ראובן ריבלין – נגד

סטס מיסז'ניקוב – בעד

יצחק אהרונוביץ – בעד

אורי אריאל – בעד

זבולון אורלב – בעד

חיים אורון – בעד

רוחמה אברהם – בעד

שלי יחימוביץ:

אני רוצה לתקן. גם אני בעד.

היו"ר רוחמה אברהם:

אני מבקשת לתקן בפרוטוקול: גם חברת הכנסת שלי יחימוביץ בעד.

נסים זאב:

אני בעד אף-על-פי שאני לא מצביע.

היו"ר רוחמה אברהם:

בעד הצביעו 15, שניים התנגדו. אני קובעת שהצעת החוק תידון בוועדה המשותפת
לוועדת הכספים ולוועדת החינוך.

יעקב מרגי:

בראשות מלכיאור.

היו"ר רוחמה אברהם:

אני עוברת לסעיף 70 – חוק זכויות התלמיד, הוראת מעבר. בנוסף לאמור לעיל,
התיקון מציע להכשיר את התשלומים שנגבו בעבר שלא כדין כאמור (בעקבות תביעה
להשבת הכספים לאחר החלטת בג"ץ).

גדעון סער:

מה? להכשיר את התשלומים שנגבו?

יורם מרציאנו:

אתה כאילו רואה את זה עכשיו בפעם הראשונה, תראו איזו היתממות.

אביגדור יצחקי:

הוא רואה את זה עכשיו בפעם הראשונה.

יורם מרציאנו:

גדעון – סמוך עליו שהוא קורא את זה. לא, אני שומר על האינטליגנציה של גדעון
סער. הוא קרא את זה, הוא מבין את זה.

גדעון סער:

אתה תצביע בעד הכשרת תשלומים שנגבו שלא כדין? אתה תגיד את האמת?

היו"ר רוחמה אברהם:

חצי שעה הפסקה.

קריאות:

לא, לא.

גדעון סער:

לי אין בעיה.

זבולון אורלב:

הבטחתי לרוחמה שאני עושה שקט, תעשה לי טובה. תלמדי ממורה, ברגע שיש שקט,
מייד מתחילים.

נסים זאב:

מזל שאני יושב-ראש ועדת הסמים.

זבולון אורלב:

חברים, יש בקשה, רוצים לסיים, אנא מכם.

היו"ר רוחמה אברהם:

בחוק זכויות התלמיד, אני מניחה שהקואליציה מציעה להשאיר את זה במסגרת חוק
ההסדרים. מי בעד להשאיר את זה במסגרת חוק ההסדרים?

אביגדור יצחקי:

בעד.

חיים אורון:

אתם נפלתם מהקומה.

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק נשארת במסגרת חוק ההסדרים. אני מבינה שאותו הסדר של דיון, אותו
הרכב של ועדה, ידון גם כאן.

גדעון סער:

יש לי הצעה אחרת.

היו"ר רוחמה אברהם:

אין לך.

גדעון סער:

לעניין הוועדה.

היו"ר רוחמה אברהם:

כרגע אותו הליך יהיה כפי שהיה בהצבעה הקודמת. בעד – ועדה משותפת של ועדת
הכספים וועדת החינוך בראשות ועדת החינוך.

גדעון סער:

אבל לא מציעים את זה, אני מציע משהו אחר בכלל. גברתי, קודם הצעתי להעביר את
זה לוועדת החינוך. עכשיו, אחרי שאני רואה שמציעים פה להכניס את היד לכיס של
אנשים, כדי למנוע תביעת השבה מהורים ששילמו כסף שלא כדין, אני מגיע למסקנה
שאני לא יכול לסמוך על מפלגת העבודה. לכן אני מציע להעביר את החוק לוועדה
לקידום מעמד האישה. זאת הדרך היחידה למנוע את אותה גזילה.

יורם מרציאנו:

אתה היית יושב-ראש הקואליציה... וילדים,

היו"ר רוחמה אברהם:

חשבתי שתגרום לסערה קטנה, ותציע להעביר את זה לוועדה לזכויות הילד, אבל
למעמד האישה?

גדעון סער:

את יודעת מה, אני מקבל את עמדתך, אני מציע להעביר את זה לוועדה לזכויות
הילד בראשות חברת הכנסת שלי יחימוביץ, כי אני יודע ששם הם לא יצליחו לעשות
שום דבר.

אביגדור יצחקי:

אני רוצה את עמדתה של היועצת המשפטית.

יעקב מרגי:

אני רק מצפה שבכנסת הזאת – אביגדור, לא אמרו לנו שלא מחוקקים חוקים עוקפי
בג"ץ בנושאים אחרים.

יורם מרציאנו:

היית בכנסת הקודמת, נכון?

זבולון אורלב:

חברים, קיבלתי איום נוסף. היא תעזוב את החדר.

היו"ר רוחמה אברהם:

מי בעד להעביר את זה לוועדה משותפת לוועדת הכספים ולוועדת החינוך בראשות
ועדת החינוך?

שלי יחימוביץ:

מה עם זכויות הילד? אורי, אתה חבר בוועדה לזכויות הילד.

אורי אריאל:

כן, ואני בעד חינוך וכספים.

ה צ ב ע ה

בעד – רוב

נגד – מיעוט

היו"ר רוחמה אברהם:

תודה. ההצעה עוברת לדיון בוועדה המשותפת.

שלי יחימוביץ:

גברתי היושבת-ראש, אני מבקשת מראש את זכות הדיבור בסעיף הבא.

זבולון אורלב:

אני עוזב את הישיבה, נודלמן ואני מקוזזים.

חיים אורון:

גדעון, בואו נצביע וזהו.

גדעון סער:

עוד לא הגענו לשכר מינימום. מה אתה ממהר? אתה יודע מה הולך לקרות פה תכף?

חיים אורון:

מה שקרה עד עכשיו. הכול עבר. היו שבועיים בלי חוק הסדרים, בסוף הוא יותר
עבה מהשנה שעברה.

גדעון סער:

לכאורה.

היו"ר רוחמה אברהם:

סליחה. אני חושבת שלאור הטענות שנשמעו כאן, כל סיכום הדברים שהגענו אליו עד
שכינסנו את הישיבה הזאת תוצאתו היתה הוצאה של חלק לא מבוטל מחוק ההסדרים –
ההוצאה לפועל, שינוי תאגידי קופות החולם. מלבד זה הוצאו עוד כמה סעיפים פה,
ואסור לזלזל בהם.

גדעון סער:

הוצא כל פרק ה'.

היו"ר רוחמה אברהם:

עדיין, גם במהלך ההצבעה הנוכחית היתה התחשבות מצד הקואליציה, מעצם העובדה
שגם הם ראו שיש חוקים שמקומם אינו בחוק ההסדרים. הם הוצאו ופוצלו לפי סעיף
121. אני סבורה שזה הישג של הוועדה בכלל, שאסור לבטל אותו במחי יד, חבר
הכנסת אורון.

חיים אורון:

לא במחי יד.

גדעון סער:

הוא מבטל לכאורה.

היו"ר רוחמה אברהם:

אולי רצינו שיהיה יותר, אבל גם זה הישג אדיר.

קריאה:

גם הישג של הקואליציה.

היו"ר רוחמה אברהם:

אמרתי את זה, ואני אומרת את זה גם עכשיו. עם זאת, יכולנו לעשות קצת יותר.
אני עוברת לסעיפים 72-71: תיקון חוק התגמולים לנפגעי פעולות איבה,
התש"ל-1970. מדובר בשלילת זכאות לתגמולים לנפגעי פעולות איבה מאזרח ישראל
שאינו תושב ישראל שנפגע בחו"ל; התנאת זכאות למי שנפגע מחוץ לישראל בכך
שהמטרה העיקרית של פעולות האיבה היתה פגיעה בישראל. האם עמדת הקואליציה היא
להשאיר את זה במסגרת חוק ההסדרים? כן. באיזו ועדה?

אביגדור יצחקי:

כספים.

היו"ר רוחמה אברהם:

מי בעד השארת החוק במסגרת חוק ההסדרים?

אני חוזרת על ההצבעה: מי בעד השארת החוק במסגרת חוק ההסדרים?

ה צ ב ע ה

בעד – רוב

נגד – מיעוט

סמדר אלחנני:

הניסוח לא מדויק בהסבר.

היו"ר רוחמה אברהם:

כולם מבינים.

יעקב מרגי:

עד עכשיו הכול היה ברור?

היו"ר רוחמה אברהם:

תשעה בעד, שישה נגד. אני קובעת שהצעת החוק נשארת במסגרת חוק ההסדרים, ולפי
הצעת הקואליציה היא תידון בוועדת הכספים. מי בעד?

גדעון סער:

סליחה, אני רוצה לנמק לעניין הוועדה.

שלי יחימוביץ:

אני קודם.

גדעון סער:

נושא חוק התגמולים – נפגעי פעולות איבה, הוצבע לעניין הפיצול.

אביגדור יצחקי:

לא, גם הצבעה על ועדת כספים.

גדעון סער:

אז אני מבקש רוויזיה.

קריאה:

לא היתה הצבעה.

היו"ר רוחמה אברהם:

היתה הצבעה על השאלה אם לפצל או לא.

גדעון סער:

אני רוצה לנמק לעניין הוועדה.

היו"ר רוחמה אברהם:

אני אמרתי שיש הצעה להעביר את זה לוועדה.

גדעון סער:

אני בעד ועדת עבודה ורווחה.

ראובן ריבלין:

כל התגמולים,

היו"ר רוחמה אברהם:

בכל הכבוד, לא טעיתי. אמרתי במפורש שאני מצביעה על פיצול, כאשר הרצון שלך
היא ועדת הכספים.

אורי אריאל:

היא אמרה שיהיו שתי הצבעות. הכול הולך בשתי הצבעות.

גדעון סער:

 חוק התגמולים לנפגעי פעולות איבה, על-פי תקנון הכנסת הוא נידון בוועדת העבודה והרווחה. מה לעשות, זה המצב, אביגדור. 

ראובן ריבלין:

חוק התגמולים לנפגעי פעולות איבה נחקק כשכל הליך החקיקה היה בוועדת העבודה
והרווחה. לפיכך, מבקשים שגם התיקון שלו יהיה בוועדת העבודה והרווחה.

גדעון סער:

חבר הכנסת ריבלין ביטא את עמדתי.

יורם מרציאנו:

זה הגיוני. אני אומר לך, אתה צודק.

היו"ר רוחמה אברהם:

הצעתכם מתקבלת. ההצבעה תהיה על העברת הדיון לוועדת העבודה והרווחה.

קריאה:

הפעם יש לנו יושב-ראש קואליציה נדיב.

אורי אריאל:

נכון מאוד. אני מציע שיושב-ראש הקואליציה ייקרא מכאן ואילך "הנדיב הידוע".

היו"ר רוחמה אברהם:

מי בעד העברת הצעת החוק לוועדת העבודה והרווחה?

ה צ ב ע ה

בעד – רוב

נגד – מיעוט

היו"ר רוחמה אברהם:

ההצעה תידון בוועדת העבודה והרווחה.

יורם מרציאנו:

תודה רבה לך, אורי אריאל,

היו"ר רוחמה אברהם:

סעיף 73.

שלי יחימוביץ:

גברתי היושבת-ראש, אני מבקשת לנמק.

יורם מרציאנו:

הדפנסיבי במשחק הוא זה שלא מתישים אותו.

היו"ר רוחמה אברהם:

יורם. אנחנו בסעיף 73 – תיקון חוק שכר מינימום (העלאת סכומי שכר מינימום –
הוראת שעה), התשס"ו-2006.

גדעון סער:

על שכר מינימום גם אני מבקש לדבר.

היו"ר רוחמה אברהם:

לא אתן לך לדבר, אתה כל רגע מפריע לי. אתה לא נותן לי לסיים משפט. מה זה,
באמת.

גדעון סער:

ביקשתי לדבר.

היו"ר רוחמה אברהם:

אם אתה רוצה, תצביע. אני גם רואה.

נסים זאב:

צריך גם שתיקת מינימום.

היו"ר רוחמה אברהם:

מדובר בדחיית המועדים להעלאת שכר המינימום שנקבעו בחוק ב-2006. שלושה ביקשו
לנמק: חברת הכנסת יחימוביץ, גדעון סער ואורי אריאל. בבקשה, בקצרה.

שלי יחימוביץ:

הסעיף הזה בחוק ההסדרים עומד בניגוד גמור להסכם הקואליציוני עם מפלגת
העבודה. לצערי הרב הוא עבר אצל המחליטים בממשלה, בהתנגדות של יושב-ראש
המפלגה, שר הביטחון עמיר פרץ, ובהרמת יד של השרים. זאת ההזדמנות של חברי
הכנסת של מפלגת העבודה לתקן את העיוות הזה, ולהצביע בעד הפעימה הקרובה בחוק
שכר המינימום, ואי-ביטולה. הדחייה של הפעימה הזאת בשכר המינימום, משמעותה
1,350 ש"ח לעובד. זה הון תועפות לאדם שמרוויח שכר מינימום. גזלנו את זה
מהאנשים האלה, אף-על-פי שהבטחנו להם את זה בהסכם הקואליציוני ואף-על-פי
שחוקקנו את זה בחוק. אני מבקשת מחברי לסיעה שגם אם עד עכשיו הצביעו עם
הקואליציה בשל אחריות קואליציונית – שינהגו באחריות כלפי הבוחרים שלנו
ויעמידו את החוק הזה. יורם, קודם אמרת שיש חוקים שאנחנו נותנים להם לגסוס
לאט ויש כאלה שבהם עושים וידוא הריגה. כאן צריך לעשות וידוא הריגה.

היו"ר רוחמה אברהם:

תודה. חבר הכנסת אריאל.

יורם מרציאנו:

הייתי שמח אם היית עושה את זה בסיעת העבודה, מעלה את העניין הזה. היינו
מקיימים עליו דיון ומקבלים עליו החלטה.

שלי יחימוביץ:

מה דיון, זה הסכם קואליציוני.

יורם מרציאנו:

אגב, לא ראיתי שהיום כיבדת את החלטות הסיעה פה בדיון.

שלי יחימוביץ:

סליחה, חברים, היתה לנו החלטת סיעה היום, שאנחנו מצביעים,

אביגדור יצחקי:

זה לא מעניין אותנו.

שלי יחימוביץ:

עם הקואליציה אם שר האוצר חותם על התחייבויות לסיעת העבודה.

קריאות:

לא, לא.

יורם מרציאנו:

החלטת הסיעה היתה אחרת, בכל הכבוד.

קריאה:

חברים, מה זה?

יורם מרציאנו:

אני אשאיר את הכביסה בכל מקום.

נסים זאב:

זה לא דיון של מפלגת העבודה.

שלי יחימוביץ:

למה לא?

יורם מרציאנו:

מי שיורד נמוך מתחת לחגורה זה שלי, כדי לנסות לעשות לי פה תרגיל עוקף. כל
התרגילים האלה, פרי יוצרך והיושבים סביבך. אני מציע לך לנהוג בקצת יותר
נימוס.

אורי אריאל:

מה קרה?

יורם מרציאנו:

סלח לי. כלפי החברים שלך. אני תומך בשכר מינימום לא פחות ממך, ואת יודעת
מה, אני אנהג כמו יושב-ראש המפלגה – אני אמנע. ואת תצביעי בעד.

היו"ר רוחמה אברהם:

אתה לא ברשות דיבור. די. שמענו.

יורם מרציאנו:

באמת שמרתם על כבוד יושב-ראש המפלגה, אתם שומרים עליו המון.

אורי אריאל:

יורם ידידי, אני רוצה לפנות לכולנו, זה לא הגון, מה שעושים פה ליושבת-ראש
הוועדה, שעושה פה שעות. מספיק.

היו"ר רוחמה אברהם:

אני מודה לך.

אורי אריאל:

אני מוכן להישאר פה כל הלילה, אין לי בעיה. אני מציע לכולנו, וגם לי, לעבור
לדיון ענייני. ראשית, אני רוצה לפנות לידידי במפלגת ש"ס, אני מאוד מבקש
מהיושבת-ראש לאפשר לאחד מהם, אולי ליושב-ראש, להסביר את עמדת מפלגת ש"ס
בעניין הזה. אולי הם יצליחו לשכנע אותי. זה דבר אחד. גם את חבר הכנסת יורם
מרציאנו אשמח לשמוע, מה עומד מאחורי החלטתכם. הדבר השלישי, אני פונה
לאביגדור יצחקי: אתם פוגעים בחלשים, ולא לצורך. לעתים מקצצים לכולם כי יש
שעת חירום. זה לא נכון ואין סיבה שתמשיכו את המדיניות הקודמת של פגיעה
באנשים החלשים. זה לא יהודי, זה לא מוסרי. אני מציע שתורידו את זה מסדר
היום.

היו"ר רוחמה אברהם:

תודה.

אורי אריאל:

תיתני להם לדבר?

היו"ר רוחמה אברהם:

אם מרגי ירצה לדבר, אתן לו. גדעון סער, בבקשה.

גדעון סער:

גברתי היושבת-ראש, להזכיר, בשנת 2006 היתה מערכת בחירות ואנחנו בשנת 2006.
הדגל הבולט ביותר של מפלגת העבודה במערכת הבחירות היה חוק שכר המינימום.

יורם מרציאנו:

שכר מינימום צריך לעשות בארבע שנים, לא בשנתיים. אחרי ארבע שנים תגיד אם יש
שכר מינימום או אין שכר מינימום. מספיק עם ההשמצות הפופוליסטיות האלה.
מספיק, פשוט בושה.

היו"ר רוחמה אברהם:

אאפשר לך לענות.

אורי אריאל:

ביקשתי שתדבר, תדבר, מה הבעיה.

היו"ר רוחמה אברהם:

אאפשר לך.

גדעון סער:

אנחנו זוכרים את אותו שיר מ"ארץ נהדרת" עם 1,000 הדולר. זה כבר נכנס
לוורידים, כמו שאומרים, ברמת הציבור. רק במושב הקודם הביאה הממשלה את
ההצעה. אנחנו מתקנים חוק שעבר במושב הקודם. עמיר פרץ בא והופיע פה בהופעה
חגיגית במליאת הכנסת, והסבירו לנו איך מיישמים. במושב הזה אתם נותנים יד
לתקן חוק שחוקקתם במושב הקודם.

אביגדור יצחקי:

אין לך מושג על מה אתה מדבר.

גדעון סער:

סליחה. תיקון חוק שחוקק,

אביגדור יצחקי:

אין לך מושג. באמת, גדעון. קצת כבוד לאנשים. תן לי להסביר.

היו"ר רוחמה אברהם:

סליחה, אני לא מוכנה לתת לך את זה. כן, חבר הכנסת סער.

גדעון סער:

אני לא מתנגד שהממשלה תזגזג. היא מזגזגת בכל התחומים, היא יכולה לזגזג גם
בנושא המחויבויות שלה בבחירות, גם בנושא החקיקה שחוקקה. אך מה בוער לה להפר
את ההתחייבות זאת במהלך החודש הקרוב, במהלך חוק ההסדרים? שתפר את ההתחייבות
מחוץ לחוק ההסדרים, בעוד חודש, יהיה על זה דיון ציבורי, כל אחד יוכל להציג
את עמדתו בנושא חוק שכר מינימום.

גברתי, אני מציע לפצל את הסעיף הזה מחוק ההסדרים.

היו"ר רוחמה אברהם:

אני מודה לך. אתה רוצה לומר משהו בקצרה? לפני שישיבו חברי הכנסת מרגי,
יצחקי ומרציאנו. חבר הכנסת אורון, בבקשה.

חיים אורון:

להבדיל מחבר הכנסת סער אני חושב שהסעיף הזה צריך להיות בחוק ההסדרים. מקומו
כאן. אני חושב שהוא שערורייה, אבל מקומו בחוק ההסדרים. למה, כי המדינה,
שסדר העדיפויות שלה מעוות, אומרת בגלוי: אנחנו דופקים את בעלי שכר המינימום
לצורך מטרות אחרות. לכן הוא צריך להיות פה. אני נגדו מכול וכול, כי אני
חושב שכל סדר העדיפויות מעוות.

אביגדור יצחקי:

אתה נגד חוק שכר מינימום?

חיים אורון:

לא, נגד כל התרגילים שעשיתם בשכר המינימום, נגד הקיצוצים בשכר המינימום. יש
פה דחייה, מה זה לא? אתה יודע מה,

היו"ר רוחמה אברהם:

לא, אתה לא עונה לו. סיים את הטיעון שלו.

חיים אורון:

חבר הכנסת אביגדור ליברמן,

היו"ר רוחמה אברהם:

יצחקי.

אביגדור יצחקי:

זה לא לגמרי במקרה. אתה גם מעליב עכשיו.

חיים אורון:

אני לא רוצה להעליב אף אחד.

גדעון סער:

הם חברים, זה בסדר.

חיים אורון:

אביגדור יצחקי. למשל, היתה הצעה לא לבטל את הרפורמה במס אלא לדחות את
יישומה – לא ב-1.1.2007 אלא ב-1.1.2009. לדחות. מה לא הסבירו לי – מה זה
יעשה לשווקים, מה זה יעשה ליציבות. אתה מהנהן בראש. הדחייה הזאת היא בדיוק
כמו שמוציאים לך מהכיס כסף ביום 1 בינואר. לך ולי זה יצא בערך 300 ש"ח. זה
בגלל הרפורמה במס. אז עכשיו אתה הולך להוציא מהכיס למי שחשבו – אני מודה,
היה מי שהשלה אותם שיש להם עכשיו מסלול. איפה יורם?

יורם מרציאנו:

שומע.

חיים אורון:

יש להם מסלול ל-1,000 דולר. אגב, היום 1,000 דולר – לא עלינו. זה כמו
900-800 דולר פעם. איבדנו הרבה כסף. אגב, אני אצביע בעד שזה יהיה בחוק
ההסדרים, ונעשה לכם בית ספר על החוק עצמו – לכם ולכל מי שהיה סביבו. זאת
בדיוק אחת הדוגמאות לעיוות. כי יש מקורות. אתם יודעים, יש מאיפה להביא כסף.
אתם יודעים. אתם החלטתם – "אתם" זו הממשלה, כולם – לדפוק את אלה. רק בנס
ניצלתם מסיפור הקצבאות והשחיקה. זה לא כי השתכנעתם כי זה עוול נורא, אלא כי
המדד הפך את הסיפור. יש אלוהים.

גדעון סער:

אולי אם הדולר ימשיך לרדת, יעמדו גם בהתחייבות.

נסים זאב:

אם מרגי לא ישכנע, אני מבקש לדבר אחריו.

יעקב מרגי:

העמדת אתגר רציני. יישר כוח לאורי אריאל על האתגר שנתן לי. אין ספק שהייתי
שמח היום אם הייתי יכול לבטל את ההקפאה הזאת של שכר המינימום.

אורי אריאל:

בידך הדבר. בזה הרגע.

יורם מרציאנו:

אני לא יכול, אתה יכול.

יעקב מרגי:

ארבע שנים אני מנסה לא להתקלקל, לא מתפרץ לדבריכם, וגם מנסה לא לחטוף.

אורי אריאל:

צודק, מחילה.

יעקב מרגי:

הייתי שמח אם היינו יכולים לטרפד היום את רצון הממשלה. אני אומר, לבושתי
ולחרפת המשמעת הקואליציונית איאלץ, משיקולים אחרים, הישגים אחרים, שיהיו,
בעזרת השם, במהלך הדיונים בחוק ההסדרים ובחוק התקציב, לתמוך בעמדת הממשלה.
כל זה בתקווה שזה יהיה רק להוראת שעה, נקודה. סיימתי.

אורי אריאל:

שאלה קצרה.

היו"ר רוחמה אברהם:

לא, זה לא שאלות ותשובות. הוא סיים את דבריו. לא קיבלת את רשות הדיבור. חבר
הכנסת יצחקי, בבקשה.

נסים זאב:

אפשר להגיד משפט אחד?

היו"ר רוחמה אברהם:

אחרי שיורם מרציאנו ידבר.

אביגדור יצחקי:

אני חושב שמה שנעשה פה לשרי ממשלת ישראל, גם מקדימה, גם מהעבודה, גם מש"ס,
גם מאחרים,

ראובן ריבלין:

אז בעצם ביבי אשם בכול.

אביגדור יצחקי:

כל זה בלי לבדוק את המשאים ומתנים ואת מה שנעשה בעניין הזה. קודם כול, כמו
בכל הערב הזה, זו הצגה של נתונים לא נכונים. זו אי-הבנה של התהליכים, איך
הם קרו. אני מתפלא. הדברים האלה כתובים בעיתון. מילא, את חוק ההסדרים לא
קוראים. אבל בעיתון אפשר לקרוא.

שלי יחימוביץ:

עכשיו יש לנו הזדמנות להשפיע. לא היתה לנו הזדמנות קודם.

אביגדור יצחקי:

גברתי, היתה לך ההזדמנות להשפיע על שרייך, שלא יסכימו.

שלי יחימוביץ:

ניסיתי, כשלתי.

אביגדור יצחקי:

נכשלת בגדול, לא סתם.

שלי יחימוביץ:

אני מודה, נכשלתי. הנה, יש לי הזדמנות לתקן את המעוות. ותהיה לי עוד
הזדמנות, בוועדת הכספים.

אביגדור יצחקי:

המשא ומתן שהתקיים בין שרי הממשלה, אתאר אותו כדלקמן. קודם כול, חבר הכנסת
גדעון סער, אני נגד העלאת שכר המינימום.

גדעון סער:

אני יודע שזו עמדתך.

אביגדור יצחקי:

אבל יש הסכם קואליציוני, ואני אכבד אותו. בהסכם הקואליציוני הפעימה הראשונה
עברה כמו שנכתב בהסכם. עמיר פרץ יכול להיות גאה על ההסכם הזה.

שלי יחימוביץ:

אחר כך הפרתם את ההסכם הקואליציוני.

היו"ר רוחמה אברהם:

למה את עונה לו. הוא לא הפריע לדברייך, חברת הכנסת יחימוביץ.

אביגדור יצחקי:

אני רוצה לומר, זה לא שינוי מהחוק הקודם. החוק הקודם בוצע. אין תיקון של מה
שהיה. לא מורידים את מה שהיה קודם. הוא בוצע. לעצם העניין, התכנסו חברי
מפלגת העבודה, שהם יוזמי החוק, התכנסה ממשלת ישראל, התכנס אוצר המדינה,
ואמרו שמאחר ששר הביטחון דורש גם שכר מינימום אבל גם תוספת של כספים רבים
בגין המלחמה – יש קושי לממש את הבקשה לטובת המלחמה. ההצעה היתה שהוא ידחה
את הפעימה השנייה. אבל אם הפעימה השנייה היתה סכום מסוים, יוסיפו על כך
סכום נוסף.

שלי יחימוביץ:

15 ש"ח בחודש. הפעימה עולה 1,350 ש"ח. הדחייה בפעימה עולה 1,350 ש"ח. אם
אתה מוסיף 15 ש"ח, אתה צריך כמה? עשרה חודשים כדי לאסוף את הסכום הזה.

אביגדור יצחקי:

לעצם העניין, אמרו: נוסיף.

אביגדור יצחקי:

דנו בכמה יוסיפו, ועשו חשבון שבתוך מספר מסוים של חודשים, אם לוקחים את כל
התקופה – חברת הכנסת יחימוביץ, את לא מקשיבה. זה מה שנמסר לי, אני מוסר
לכם. עשו חשבון שאם לוקחים את סך כל התקופה מהפעימה הקודמת לפעימה הבאה,
הסכום הנוסף הזה מכסה את כל תקופת הפעימה השנייה.

אורי אריאל:

זה לא יכול להיות.

אביגדור יצחקי:

אתה יכול להגיד "לא יכול להיות". אין לך מושג כמה הפעימה ואין לך מושג כמה
התוספת.

אורי אריאל:

אז תגיד לנו.

אביגדור יצחקי:

לא רוצה. תפסיקו להיות פופוליסטים כל הזמן. הנה, אני אומר לך, תבדוק אותי:
סך כל התוספת שבחלק השני של הפעימה, מכסה את סך הכול החסר מההתחלה ועד
הסוף.

אורי אריאל:

אז הנטל על העובדים, העובדים ביקשו את זה?

אביגדור יצחקי:

לא, שרי מפלגת העבודה. אני לא מציע לאף אחד לזלזל באינטגריטי שלהם ובדאגה
שלהם לציבור העובדים. גם לחברת הכנסת יחימוביץ, שהיא חברת הסיעה שלהם,
ויושב ראש הסיעה שלה יושב פה – אני לא ממליץ לזלזל באינטליגנציה
ובאינטגריטי שלהם ובדאגה לעובדים. הם קיבלו את ההסדר הזה והצביעו בעדו
בממשלה. כל אמירה אחרת פוגעת באנשים האלה ולא עושה עמם צדק, במיוחד שהם לא
נמצאים פה.

שלי יחימוביץ:

צודק.

היו"ר רוחמה אברהם:

תודה. מרציאנו בבקשה.

שלי יחימוביץ:

אני מעריכה את המחויבות שלך כלפי שרי מפלגת העבודה.

אביגדור יצחקי:

אגב, לכולם.

יורם מרציאנו:

מה שראיתי כאן עכשיו, אולי זה עוד אחד מהסימפטומים של הפוליטיקה במדינת
ישראל ושל הציבוריות שאנחנו מביאים החוצה. לצערי הרב, אני רואה שהדברים
הופכים להיות יותר פופוליסטיים, ויותר לכיוון החוצה, כדי להשפיע על ציבור
כזה או אחר בצורה פופוליסטית. כי בעצם מסתירים את העובדות האמיתיות.

לחברי גדעון סער, שהיום הפך להיות איש בתחפושת של אדם חברתי: הוא היה בין
האנשים שהתרוצצו פה בכנסת, הרבה מאוד זמן, כמעט קדנציה שלמה, כיושב-ראש
הקואליציה. שמעתי מחברי קואליציה שהיו בתקופתך, חברי כנסת, מה היה קורה אם
מישהו היה מעז לדבר נגד הנהלת הקואליציה בנושאים חברתיים – למשל על כל
הגזירות החברתיות, שאת טביעות האצבעות שלהן רואים עד היום, היו בתקופה
שהיית יושב-ראש קואליציה. היום אתה בא להטיף לכולם. אתה האיש החברתי, שדואג
לילדים ודואג למסכנים ודואג לשכונות ולעיירות הפיתוח. התחפשת היום, גדעון,
לאיש חברתי.

אני רוצה לומר לך, במלוא החברות והכנות, באהבה גדולה: אתה יודע, הגלגל
מסתובב. היית שם והיום אתה פה.

גדעון סער:

אתם דואגים להחזיר אותי לשם.

יורם מרציאנו:

עוד ארוכה הדרך. עוד ארוכה הדרך אל האושר. תתחיל להתרגל לשיר הזה. חכו,
סבלנות. הציבור לא מטומטם, לא כזה פראייר.

בכל הכבוד, גדעון, פתאום הפכת להיות הדואג הגדול לשכר המינימום של מפלגת
העבודה.

גדעון סער:

הצבעתי בעד החוק...

יורם מרציאנו:

אני אומר לך: אף אחד לא התחייב. אבל הדאגה לעמיר פרץ, איזו דאגה.

גדעון סער:

לא דיברתי על עמיר פרץ. הסברתי על מה הוא דיבר בבחירות.

היו"ר רוחמה אברהם:

אתה לא עונה לו.

יורם מרציאנו:

מספיק עם הצביעות הזאת, באמת. תכף אחזור בי גם כן, אומר שהתכוונתי לשרים
אבל לא ...

חיים אורון:

אמרת "אהבה" ו"חברות".

יורם מרציאנו:

הכול הולך יחד. למדתי בכנסת הכול, בתקופה קצרה מאוד.

גדעון סער:

אתה לא יכול להגיד שלמדת הכול.

יורם מרציאנו:

למדתי את השטיקים. נכנסתי אליהם מהר. אני אומר לך, גדעון, בכל הכבוד. קודם
כול, מפלגת העבודה לא ניצחה בבחירות. אם היא היתה מנצחת בבחירות אולי כבר
היה שכר מינימום של 1,000 דולר, כפי שהתחייבנו לציבור. אבל מפלגת העבודה
היא שותפה, ואחד מהנושאים המרכזיים בהסכם הקואליציוני שלנו הוא שכר
המינימום. אני רוצה להזכיר לך שהיתה פעימה ראשונה, והיא כבר ישנה בתלוש
המשכורת. ותהיה פעימה שנייה. הייתי רוצה שהיא תהיה עכשיו, אבל היא תהיה
בעוד חצי שנה.

אני אומר לך, תקשיב טוב. הממשלה הזאת תחזיק מעמד הרבה מאוד זמן, למורת
רוחך.

אורי אריאל:

עד 2012.

יורם מרציאנו:

ונעבוד יחד, כי בסוף מצאנו את השפה המשותפת לעבוד יחד. אולי רצית שלא נעבוד
יחד. אני אומר לך, גדעון, בסוף בסוף, בתלוש המשכורת יהיו גם 1,000 דולר.

גדעון סער:

בעזרת השם.

יורם מרציאנו:

יהיו 1,000 דולר, הודות למפלגת העבודה.

חיים אורון:

הוא הולך לרדת ל-4.10.

יורם מרציאנו:

שירד ל-4. יהיו 1,000 דולר.

היו"ר רוחמה אברהם:

חבר הכנסת אורון, תודה. יורם. חבר הכנסת נסים זאב.

נסים זאב:

אני מחזיק אצבעות לשר הביטחון פרץ. אגיד לכם מדוע. המלחמה שלו מול החזבאללה
במלחמת לבנון השנייה שהיתה למדינת ישראל תתגמד מול המאבק שיש לו מול שלי
יחימוביץ. אני לא צוחק.

יעקב מרגי:

אנחנו לא מאמינים לך שאתה לא צוחק.

נסים זאב:

אני ממש לא צוחק. אש בתוך הבית. ברצינות. זה שהוא נשאר,

היו"ר רוחמה אברהם:

לא, אני לא מסכימה.

נסים זאב:

לעניין. שאלתי כמה זמן הדחייה. הבנתי שהיא עד חודש מאי, זה נכון? אני מבין
שהדחייה היא טקטית.

אביגדור יצחקי:

לדעתי היא היתה צריכה להיות במאי-יוני...

גדעון סער:

היא היתה טקטית, אבל מאז שליברמן הצטרף היא אסטרטגית.

נסים זאב:

לא, היא לא אסטרטגית.

חיים אורון:

יצא לך טוב, גדעון.

נסים זאב:

אני מבין שהדחייה היא עד מאי, זה נכון?

אורי אריאל:

הבעיה היא שאין פה אף אחד מישראל ביתנו,

קריאה:

יש.

היו"ר רוחמה אברהם:

היא נדחית בחצי שנה, ממאי לנובמבר.

נסים זאב:

בעצם יש ... שבסופו של דבר, בנובמבר,

גדעון סער:

בעזרת השם.

נסים זאב:

אז שאלתי את חברת הכנסת קולט אביטל, והייתי שמח לשמוע את התשובה: אם זה כך,
אני חושב שלא צריכים לעשות מזה עניין גדול, ואני בוודאי אתמוך.

חיים אורון:

מה שהקואליציה עושה לאנשים.

היו"ר רוחמה אברהם:

אני עוברת להצבעה.

גדעון סער:

שמית.

היו"ר רוחמה אברהם:

יהיו שתי הצבעות. הצבעה על הפיצול והצבעה על הוועדה.

גדעון סער:

ויהיה דיון על הוועדה. אני רוצה לדבר על הוועדה.

היו"ר רוחמה אברהם:

הפעם לא תקבל רשות דיבור.

אביגדור יצחקי:

אני רוצה לשאול: איפה נידונה הפעימה הראשונה?

גדעון סער:

ועדת העבודה והרווחה. כן. אצל שרוני, בקדנציה הזאת.

ראובן ריבלין:

החוק עבר בוועדת העבודה והרווחה.

אורי אריאל:

אז זה יהיה בוועדת כספים.

ראובן ריבלין:

אבל אין בעיה שזה יהיה בכספים.

גדעון סער:

לא דנים עכשיו על הוועדה, כי יש לי מה להגיד על זה, אני לא רוצה להתפרץ.

היו"ר רוחמה אברהם:

אני רוצה להצביע על השאלה אם מפצלים את הצעת החוק מחוק ההסדרים או משאירים
אותה. מי בעד להשאיר את זה בחוק ההסדרים?

גדעון סער:

הצבעה שמית.

היו"ר רוחמה אברהם:

אני עוברת להצבעה שמית.

ה צ ב ע ה

אביגדור יצחקי – בעד

עתניאל שנלר – בעד

מיכאל נודלמן – עזב

שלי יחימוביץ – נגד

יורם מרציאנו:

הצבעת נגד שכר המינימום, שלי?

ה צ ב ע ה (המשך)

קולט אביטל – לא משתתפת בהצבעה

יורם מרציאנו – בעד

אברהם מיכאלי – בעד

נסים זאב – בעד

יעקב מרגי – בעד

יצחק זיו – בעד

גדעון סער – נגד

ראובן ריבלין – נגד

סטס מיסז'ניקוב – בעד

יצחק אהרונוביץ – בעד

אורי אריאל – נגד

חיים אורון – בעד

רוחמה אברהם – נגד

ראובן ריבלין:

לעניין הוועדה אני רוצה לומר משהו.

גדעון סער:

רגע, אני רוצה רוויזיה. אני לא מוותר פה.

היו"ר רוחמה אברהם:

בעד הצביעו 10, נגד הצביעו חמישה. לפיכך אני קובעת שהצעת החוק לא תפוצל
מחוק ההסדרים. רוויזיה – אבל לא בהצבעה שמית. מי בעד הרוויזיה?

ה צ ב ע ה

בעד – מיעוט

נגד – רוב

היו"ר רוחמה אברהם:

הרוויזיה לא התקבלה. אני עוברת לעניין הוועדה. הוועדה המוצעת לפנינו על-ידי
הממשלה היא ועדת הכספים. חבר הכנסת ריבלין וחבר הכנסת סער.

ראובן ריבלין:

לפני שחבר הכנסת סער מדבר, אני רוצה לומר משהו. חבר הכנסת מרציאנו, לגבי
החוק הקודם הפניתי את תשומת לבכם שהחוק המקורי חוקק בוועדת העבודה והרווחה.
וגם חוק זה. לעומת זאת, כאן לא מבקשים לדבר על העיקרון, כי העיקרון נשאר.
מבקשים לדבר רק על דחייה בתשלום. לכן בהחלט יכולים לראות את ועדת הכספים
כוועדה שיכולה לעסוק בכך, בלי לפגוע בהליכי החקיקה של הכנסת.

חיים אורון:

לדעתי הוועדה לשלום הילד.

גדעון סער:

בכל הכבוד, אני חולק על חבר הכנסת ריבלין, אם כי אני מודיע שבעניין זה יש
חופש הצבעה לחברי סיעת הליכוד, וכל אחד יכול להצביע.

חיים אורון:

גם לחברי סיעת מרצ.

גדעון סער:

מה זאת אומרת "עיקרון" לעומת "דחיית היישום"? כל הנושא הוא נושא כספי, כמה
זה שכר מינימום מה ההבדל בין העלאה לבין מניעת העלאה? זה אותו דבר. הכנסת
הזאת דנה בנושא הזה כשהובא על-ידי הממשלה, בוועדת העבודה והרווחה. בלתי
סביר לקחת את זה מהוועדה הזאת ברגע זה. הנושא הזה צריך להידון בוועדת
העבודה והרווחה.

היו"ר רוחמה אברהם:

אני מודה לך. עמדת הקואליציה נשארת בעינה, ועדת הכספים. מי בעד להעביר את
זה לוועדת הכספים?

ה צ ב ע ה

בעד – רוב

נגד – מיעוט

היו"ר רוחמה אברהם:

הצעת החוק תועבר לדיון בוועדת הכספים.

ראובן ריבלין:

אני רוצה להפנות את תשומת לבכם. כאן לא מדברים על העיקרון, כי הוא נשאר.
לכן בהחלט יכולים לראות את ועדת הכספים כוועדה שיכולה בלי לפגוע בהליכי
החקיקה של הכנסת לדון בעניין.

חיים אורון:

לפי דעתי, הוועדה לזכויות הילד.

גדעון סער:

בכל הכבוד, אני חולק, אם כי אי מניח וכל אחד יכול להצביע לפי דרכו.

אבל אני לא יכול. גברתי, מה זאת אומרת עיקרון ודחיית היישום. כל הנושא הוא
נושא כספי של כמה זה שכר מינימום. מה הבדל בין העלאה למניעת ההעלאה. זה
אותו הדבר. פשוט בלתי סביר לקחת את זה ברגע זה מוועדת העבודה והרווחה.
הנושא הזה צריך להידון בוועדת העבודה והרווחה.

חיים אורון:

- - -

היו"ר רוחמה אברהם:

עמדת הקואליציה היא בעד להעביר את זה לוועדת הכספים. מי בעד להעביר את זה
לוועדת הכספים. מי בעד? מי מתנגד?

הצבעה

בעד – רוב

נגד – מיעוט

נמנעים – אין

ההצעה להעביר את הדיון בהצעת החוק לוועדת הכספים, נתקבלה.

היו"ר רוחמה אברהם:

הצעת החוק תועבר לדיון בוועדת הכספים.

אני עוברת לסעיף 74 - תיקון חוק תכנית החירום הכלכלית. המשך קיצוץ 4%
מגמלאות וקצבאות הביטוח הלאומי למעט ביטוח סיעודי.

חיים אורון:

איפה הגימלאים כאן?

היו"ר רוחמה אברהם:

עמדת הממשלה?

אביגדור יצחקי:

להשאיר. אני רוצה לומר שהתשלום בין 2006 ל-2007 לא השתנה.

חיים אורון:

זה אותו דבר כמו - - -

היו"ר רוחמה אברהם:

לא קיבלת את רשות הדיבור.

אביגדור יצחקי:

זה לא אותו סיפור.

חיים אורון:

זה בדיוק אותו סיפור: אני אומר את זה ברצינות בלי שום דמגוגיה. ברגע
שמקצצים גמלה לאדם - לחברי הכנסת מש"ס, מדובר בדמי הלידה, מענקי הלידה
וקצבת הלידה.

אביגדור יצחקי:

למה אתה לא אומר את האמת. יש שוני בין 2007 ל-2006.

חיים אורון:

כשתשמע את האמת, לא יהיה לך כל כך נעים לשמוע אותה. שמירת הריון, מענקי
לימוד, דמי פגיעה בעבודה ופשיטות רגל. זאת אומרת, מי שעובד במפעל פושט רגל
ואין שום מקום אחר שמשלם לו, הביטוח הלאומי משלם לו משהו. לו הם קיצצו לפני
שנה 4%.

אביגדור יצחקי:

לא לפני שנה.

חיים אורון:

  לפני שנתיים שלוש.

אביגדור יצחקי:

ב-2002.

גדעון סער:

אם הוא מקבל שכר מינימום הוא חוטף כאן וכאן.

חיים אורון:

אני טוען כל הזמן שכל התקציב של 2007 הוא המשך 2002-2003, סילבן וביבי.

גדעון סער:

גם ביבי.

חיים אורון:

גם סילבן וגם ביבי. למה צריך להמשיך את זה? למה כשמקפיאים לי את הורדת המס
אומרים: "אסור". למה כשמקפיאים לו את הגמלה זה בסדר?

שלי יחימוביץ:

למה המשכורת שלנו עולה ושלהם יורדת? שלי עולה. למה שלי צריכה לעלות?

אביגדור יצחקי:

אני רוצה להשיב. ב-2002 קוצצו - הייתי מנכ"ל משרד ראש הממשלה - וקיצצו 4%
מהקצבאות. עשו את זה בהוראת שעה על מנת שביום מן הימים, כשירווח, יוכלו
להחזיר את זה. כיוון שתקציבי המדינה, ב-4 השנים האחרונות לא אושרו, כל שנה
ושנה המשיכו את הוראת השעה. זה לא אומר שהמשיכו לקצץ את הכסף, בכסף לא
נגעו. נגעו חד פעמי ב-2002 ולכן לא החזירו.

חיים אורון:

גם הצמידו את זה למדד ולא לשכר הממוצע, שזה עוד 3% או 4%.

שלי יחימוביץ:

בניגוד לנו, שאנחנו צמודים למדד הממוצע.

אביגדור יצחקי:

לפעמים יש מדד טוב ולפעמים יש מדד נמוך.

חיים אורון:

בשנים האחרונות הפער הוא 3%-4%.

אביגדור יצחקי:

זה גם יכול היה להיות הפוך.

לכן הסעיף הזה, שהוא באמת כספי טהור – הוא, דרך אגב, חייב להיות בחוק
ההסדרים, ולפחות בזה תודו ביושר.

חיים אורון:

על זה אני אומר שאנחנו בעד שזה יהיה בחוק ההסדרים.

אביגדור יצחקי:

אם היה לי כסף, לא הייתי בעד החוק של שכר המינימום.

שלי יחימוביץ:

אז למה לא מקפיאים את הרפורמה במס?

אביגדור יצחקי:

זה ויכוח אחר. זו פשוט תפיסת עולם, כבר דיברנו על זה. אני חושב שהרפורמה
במס מביאה לצמיחה והצמיחה מביאה כסף לעניים יותר מכל תשלום שאת נותנת.

שלי יחימוביץ:

בגלל זה יש 700,000 ילדים מתחת לקו העוני, בגלל הרפורמה במס.

אביגדור יצחקי:

לכן אי אפשר להמשיך את הסעיף הזה בלי לקצץ בהרבה מאוד סעיפים אחרים. זה
סעיף של הרבה מאוד מיליארדים ואתם חייבים לאשר אותו בוועדת הכספים.

סמדר אלחנני:

אני רוצה להוסיף כאן מידע, אין לי דעה. כל הקצבאות עליהן מדובר הן המשך
הוראת השעה שקיצצה אותן ב-4% ומציעים עכשיו לחדש אותן. כל הקצבאות האלה,
מלבד קצבת הבטחת הכנסה, משולמות על ידי הביטוח הלאומי. אין לזה שום משמעות
על תקציב המדינה. החישוב שלי תקציב המדינה להבטחת הכנסה, כל החיסכון הוא
מאה מיליון שקלים.

היו"ר רוחמה אברהם:

אני עוברת להצבעה. אנחנו מצביעים בשתי הצבעות. ההצבעה הראשונה תהיה על
פיצול או להשאיר וההצבעה השניה תהיה על הוועדה. מי בעד להשאיר את זה בחוק
ההסדרים?

הצבעה

בעד - 8

נגד - 3

נמנעים – אין

ההצעה שלא לפצל את הצעת החוק מחוק ההסדרים, נתקבלה.

היו"ר רוחמה אברהם:

בעד הצביעו 8, נגד 3 ולפיכך אני קובעת שהצעת החוק לא מפוצלת מחוק ההסדרים.

אנחנו עוברים להצבעה השניה, שהצעת החוק תועבר לוועדת הכספים. מי בעד העברת
הצעת החוק לוועדת הכספים?

גדעון סער:

רגע, גברתי, אני רוצה לנמק. כל נושא קצבאות, שהן גמלאות וקצבאות של ביטוח
לאומי, הוא נושא שמסור לוועדת העבודה והרווחה. זה המשך קיצוץ של גמלאות
וקצבאות של ביטוח לאומי. אביגדור, אל תגיד כל דבר לא, כשאתה יודע שזה כן.
זה מסור לוועדת העבודה והרווחה, ואני דורש שזה יידון שם.

היו"ר רוחמה אברהם:

ההצבעה היא על הצעת הממשלה. בעד – זה להעביר את הנושא לוועדת הכספים.

הצבעה

בעד – רוב

נגד - מיעוט

נמנעים – אין

ההצעה להעביר את הצעת החוק לדיון בוועדת הכספים, נתקבלה.

היו"ר רוחמה אברהם:

אני קובעת שהצעת החוק הזאת תידון בוועדת הכספים.

אני עוברת להצבעה סעיף 75(1). תיקון חוק המדיניות הכלכלית לשנת הכספים 2004
(תיקוני חקיקה), התשס"ד-2004, תיקון תכנית ויסקונסין: הסמכת שר התמ"ת
להאריך את תקופת השירות בקהילה (עבודה ללא שכר) המרבית ב-4 חודשים נוספים,
למשתתף מסוים.

אנחנו נצביע בשתי הצבעות. האחת, האם להשאיר או להוציא מחוק ההסדרים. ההצבעה
השניה היא לגבי הוועדה. עמדת הממשלה, אני מניחה, היא להשאיר. מי בעד - - -

סדר הדוברים: אורי אריאל, חיים אורון, גדעון סער.

אורי אריאל:

יש לי רק בקשה אחת. אני מבקש מיו"ר סיעת ש"ס, חבר הכנסת יעקב מרגי, לנמק את
תמיכתם בהצעה הזאת.

אביגדור יצחקי:

זה ביזיון,מה שאתה עושה עכשיו. זה לשים מכשול בפני עיוור.

אורי אריאל:

אני מעולם לא שמתי מכשול בפני עיוור.

אבידור יצחקי:

תנמק אתה את התנגדותך, הוא ינמק את דעתו.

היו"ר רוחמה אברהם:

חבר הכנסת אריאל, אני חושבת שמן הראוי היה שתתייחס לגופו של עניין ולא תעשה
פה שאילתות לחברי כנסת. חברי הכנסת לא חייבים לענות לכל שאלה שנשאלת, גם אם
היא פרובוקטיבית. אם אתה מתכוון להמשיך בשאלות כאלה, אני לא אתן לך את רשות
הדיבור. אני חשבתי שברגע שתרצה להעיר משהו, כולנו נשכיל. אם אתה רוצה לעורר
פרובוקציות, להבא, לא אתן לך.

חבר הכנסת אורון בבקשה.

חיים אורון:

גברתי היושבת ראש, אדוני יושב ראש הקואליציה. נושא עבודות שירות בתוך
ויסקונסין היה נושא מאוד מאוד מרכזי וקשה. למי שלא יודע, עבודות שירות הן
תחליף מקום עבודה והן בעצם אפשרות שיש למבצע התכנית להטיל על אדם לעבוד
בעבודות שירות ללא שכר. המגבלה הקיימת כיום בחוק היא 4 חודשים. פה מוצע
להוסיף 4 חודשים נוספים. אני לא רוצה להיכנס לעניין כולו, שאני כן מתמצא
בו, אבל אני יודע ששר התמ"ת התחייב בוועדת הכספים, לפני שבועיים שלושה,
שהוא מכין שורה של הצעות תיקונים לוויסקונסין בשלב הניסוי. צריך לומר
שעדיין אנחנו נמצאים בשלב הניסוי. אני יודע שיש ועדה שבראשה עומד יוסי
תמיר, שהגישה שורה של הצעות.

מה פתאום מכניסים את זה לפה? אני לא רוצה כרגע להתייחס לגופו של עניין אם
אני בעד או נגד. שיבוא שר התמ"ת, לאחת מהוועדות המתאימות, ויגיד למה צריך
להביא עכשיו את ה-4 חודשים הללו, בחקיקה ראשית, בחוק ההסדרים, בנפרד מכל
הדיון על ויסקונסין, כשכל הנושא הוא עדיין בניסוי? מה זה בדיוק הדבר הזה?
אז בבקשה, תתכבדו ותגידו לשר, שיבוא לוועדה. אם יש צורך ונסכים לזה, נעשה
את זה בחקיקה ראשית. אם זה דורש רק תקנות, אז יהיו תקנות.

גדעון סער:

לפני חודשים ספורים, בכנסת הקיץ, כאשר סיעת ישראל ביתנו עדיין חבשה את
ספסלי האופוזיציה, הם פעלו רבות, בעקבות חברת הכנסת סופה לנדבר, לשכנע אותי
להסכים לעמדתם להקמת ועדת חקירה פרלמנטרים בנושא תכנית ויסקונסין.

שלי יחימוביץ:

סליחה שאני מפריעה לך. בנוסף, חברת הכנסת סופה לנדבר הגישה הצעת חוק
לביטולה של תכנית ויסקונסין. אני זוכרת את זה כי עשיתי לה ג'סטה ויצאתי
מהמליאה כיוון שאני חברת קואליציה, כי היא התחננה בפני לצאת.

אביגדור יצחקי:

ואם חברת הכנסת סופה לנדבר תבוא לכאן ותגיד שזה טוב?

שלי יחימוביץ:

כן, אני רוצה שהיא תבוא לכאן ותגיד שזה טוב.

גדעון סער:

לאחר שהיא נימקה את העמדה, שביסודה הצורך בטיפול בתכנית ויסקונסין - לא בלי
קשיים היא הצליחה לשכנע אותי. אנחנו לא הצלחנו, רק בגין קולות מעטים,
להעביר את דעתנו במליאת הכנסת. ברגע זה, כאשר באה הקואליציה ומציעה להאריך
את אותה תקופה של עבודה ללא שכר בתכנית ויסקונסין בחקיקה ראשית, כפי שציין
חבר הכנסת אורון, הדבר נראה לי סותר באופן מוחלט את אותה גישה, כפי שהייתה
אז.

אני שואל: ליברמן נייט? ליברמן דא? נראה לי שליברמן נדנדה.

אביגדור יצחקי:

זה לא הוגן, הוא לא נמצא כאן.

גדעון סער:

סליחה, אני דיברתי על מפלגה שהוא עומד בראשה, זה הוגן מאוד. ישראל ביתנו
מזגזגת.

יצחק אהרונוביץ:

מה ההשמצות האלה? אתה יודע מה אני מצביע? אתה מחליט עבורי?

גדעון סער:

בוודאי שאם סיעת ישראל ביתנו תצביע – אני מודיע מראש, שאם הפעם, בניגוד
להצבעה קודמת, סיעת ישראל ביתנו תצביע באופן עקבי עם עמדתם לפני כמה
חודשים, אני בהחלט אחזור בי ואציין את עקביותה של סיעת ישראל ביתנו.

יעקב מרגי:

זה לגיטימי קצת פופוליזם בהליכי חקיקה ובמהלכים פרלמנטאריים. רבותי, אני
יכול לומר, ביושר ובידיעה ברורה, שההקלות שייכנסו לתוקף בתכנית
ויסקונסין - - - אני אומר את זה מידיעה אישית. ראיתי צוותים שיושבים אצל
השר ועובדים. לכן, לנסות לנתב את זה כביכול - - -

אני זוכר את האמירות הפופוליסטיות והפוגעות. אני זוכר שהקפיטליזם החזירי
דרס כל דוס ודרס כל חלקה טובה פה בקדנציה הקודמת ואמרו שאתם מעודדים את
הפרזיטיות והצביעו עלינו: "אתם מעודדים את הפרזיטיות", בזה שרצינו להגן את
החלשים. זה לא הסעיף שבגללו צריך לזעזע את אמות הסיפים של תכנית ויסקונסין.

חיים אורון:

למה צריך להכניס את זה לפה? תסביר במשפט אחד.

היו"ר רוחמה אברהם:

אתה לא יכול לחייב אותו.

5 דקות הפסקה.

(הפסקה מ-21:50 עד 22:00)

היו"ר רוחמה אברהם:

אני עוברת להצבעה. אנחנו נעצרנו בהצבעה על פיצול הצעת החוק הזה מחוק
ההסדרים. אחרי זה נצביע על הוועדה. עמדת הממשלה להשאיר את החוק הזה בחוק
ההסדרים.

אביגדור יצחקי:

לאחר שחברי כנסת ישראל ביתנו, אני מקווה שהם צודקים, חושבים

אביגדור יצחקי:

לאחר שחברי כנסת מישראל ביתנו זיהו שזאת הרעה עם חברי תכנית ויסקונסין,
ומאחר שאני חושב שכל תכנית ויסקונסין היא כישלון לא קטן וצריך לעשות בה
רוויזיה מאוד גדולה, אני נענה לבקשתם של חברי הכנסת מישראל ביתנו ומוריד את
זה.

היו"ר רוחמה אברהם:

יישר כוח.

חיים אורון:

אני מקווה שאביגדור יצחקי מקשיב גם לא למי שלוחץ עליו מהקואליציה. אמרתי את
אותם דברים בדיוק. קיבלת איום - התקפלת.

יצחק אהרונוביץ:

זה לא איום. אמרנו שנחנו נצביע נגד. מה קרה?

גדעון סער:

הגם שכאשר הצגתי את הנושא, אמר לי יושב ראש הקואליציה שאני לא מבין כלום.
אני מברך אותו על שינוי עמדתו. אני מבקש לשבח את חברי הכנסת סטס
מיסז'ניקוב, את חבר הכנסת אהרונוביץ, מסיעת ישראל ביתנו, אשר לאחר שנוכחו,
אכן, שבנושא יש הרעה, גילו עקביות עם ההשקפה, כפי שהציגו אותה בעבר, בנושא
תכנית ויסקונסין ואני רצה לשבח אותם על כך.

אורי אריאל:

ואתה רוצה לחזור בך מדבריך הקודמים הבוטים.

גדעון סער:

על אף שאני סבור שהשתמשתי אך ורק בביטויים פרלמנטריים, אני עומד על זה שזה
ביטוי סופר פרלמנטרי, ואפילו מידתי וממעיט. יחד עם זאת, מאחר שבמבחן
התוצאה, לעניין זה, הם גילו עקביות, אני חוזר בי מאחר שהצבעתם היא עקבית
ולא מזגזגת.

סטס מיסז'ניקוב:

אני רוצה להודות דווקא ליו"ר הקואליציה, שמופיע פה בשם הממשלה, ומפגין כאן
היגיון - גם כשצריך מפגינים היגיון. חיים, אתה לא צודק, כשאני לא הבנתי את
הסיפה, אז באתי להתייעץ איתך. הסברת לי.

חיים אורון:

הסברת לי. זה לא קשור לאיומים.

חיים אורון:

מתפרנסים עלינו, ואנחנו יושבים כמו אידיוטים.

סטס מיסז'ניקוב:

כשמסבירים בהיגיון, ואף אחד לא איים פה על השני, אז גם נציגי הממשלה אומרים
שזה בסדר ומצביעים יחד איתנו.

חיים אורון:

עד עכשיו כל הסעיפים האחרים היו בסדר? זה הסעיף הראשון שלא היה בסדר?

סטס מיסז'ניקוב:

לא אמרתי את זה.

חיים אורון:

שלא יעשו סיבוב על הגב שלנו. תומכים בכל הטינופת הזאת.

היו"ר רוחמה אברהם:

אני מבקשת להצביע על הסעיף הזה. מי בעד הפיצול של הסעיף הזה לפי 121?

הצבעה

בעד – רוב

נגד - אין

נמנעים – אין

ההצעה לפצל את סעיף 75(1) מחוק ההסדרים נתקבלה.

רוחמה אברהם:

התקבל פה אחד.

אני עוברת לסעיף 76 - ביטול חוק ערי ואזורי פיתוח התשמ"ח- 1988.

מדובר בביטול של חוק שמטרתו הענקת הטבות ומענקים לרשויות מקומיות שונות.
החוק לא נכנס לתוקף ממועד חקיקתו בשל דחיית תחילתו בחוקי ההסדרים השונים.
הוא אמור להיכנס לתוקף ב-1.1.2007.

שלי יחימוביץ:

אני חושבת שדווקא בימים האלה, כשאנחנו בסופה של שביתה, בשל אי תשלום שכר
לעובדי הרשויות, וצפויה שביתה חדשה כיוון שהם עדיין לא קיבלו את הכסף ואחרי
שראינו קריסה טוטלית של הרשויות בגלל המלחמה בצפון. כלומר, האצה של
הקריסה - - -

יורם מרציאנו:

רוב הרשויות קיבלו היום את השכר.

שלי יחימוביץ:

אחרי שכבר הבנו שהקיצוץ האלים במענקי האיזון גרם לשיבוש מוחלט בתפקוד
הרשויות וגרם עוול קשה לרשויות, ובוודאי לעובדיהן, אני חושבת שנוכח כל
הלקחים שלנו והמסקנות שלנו ומצבן המדורדר של הרשויות - להקפיא את החוק הזה
פעם נוספת יש בזה חוסר צדק וחוסר היגיון כלכלי. אני מבקשת ממך, אדוני יושב
ראש הקואליציה, להפעיל את ההיגיון הכלכלי במקרה הזה.

אורי אריאל:

חוק ערי ואזורי פיתוח נועד לתת הטבות לאזורים באמת בעייתיים. הם נעשו יותר
בעייתיים השנה, חבר הכנסת מרציאנו, בגלל המלחמה בצפון. אני לא דואג יותר
מכם, אני מציע שנדאג יחד. בדרום, אתם מכירים את הבעיות לפחות כמוני. לכן
אני מציע לכם לאפשר להביא את זה לוועדה. יכול להיות שזה יהיה כהוראת שעה
ויכול להיות שצריך לשנות קצת את האזורים במפה, כדי שזה לא יכלול הוצאה
גדולה מדיי. אני מציע לכם להעביר את זה לוועדה. אתם יכולים להעביר את זה
לוועדה. אתם שולטים ומווסתים כדי שזה יהיה באמת למקומות הנחוצים. תאמין לי
שזה מגיע להם, ואתה יודע את זה לא פחות טוב ממני. אני מציע לכם לשקול
להעביר את זה לוועדת הכספים או לכל דבר שתבחרו.

ראובן ריבלין:

אביגדור, התקפת קודם את ג'ומס, והיתה מגיעה לו מילה. הוא אמר לך בדיוק את
אותם הדברים שאמר לך סטס.

אביגדור יצחקי:

כשאני קורא את הדברים, וקראתי אותם עכשיו פעם שניה, אני לא מסכים עם
החברים. אני אדם, ואני עדיין חושב שזאת הטבה. אני חושב שהחברים מישראל
ביתנו עשו טעות. אבל זכותם לעשות טעויות.

ראובן ריבלין:

אני חשבתי כמוך, אבל אני לא בטוח.

אביגדור יצחקי:

אני אבדוק את העניין עוד פעם. אם טעיתי, אני מתנצל מראש.

חיים אורון:

אם שמת לב, הייתי זהיר מאוד בדברים שלי. אמרתי שישאירו את זה לשינויים של
אלי ישי יביא לוועדה, כי לא הייתי בטוח אם זה טוב או רע. אמרתי שיש לזה
הפנים לכאן או לכאן.

אביגדור יצחקי:

אני רוצה לומר לך שדווקא מכיוון שיהיו שינויים ושאלי ישי מטפל בזה, הם לא
איימו בשום דבר.

לגבי החוק הנוכחי, זהו חוק שלא יושם מעולם. יחד עם זאת, כרגע הוא צריך לבוא
לידי יישום. אני לא בטוח שצריך לפצל. אולי צריך לדחות. בכל מקרה, צריך לדבר
הזה מקור תקציבי, לכן צריך להעביר את זה לוועדת הכספים על מנת שזה יאושר.
אם המקור התקציבי הזה יימצא - - -

ראובן ריבלין:

נעביר לוועדת הכספים לפי 121.

יורם מרציאנו:

מדובר בחוק שחוקק ב-1988. אני מבין שכל שנה היתלו בחוק הזה. נתנו למישהו כל
פעם ניסיון - - -

יעקב מרגי:

הייתי נותן לרוני בר-און להיאבק על זה.

יורם מרציאנו:

בפועל לא עשו עם זה כלום. אני חושב שזה נכון שדווקא היום, אחרי המלחמה
בצפון, שבה ראינו את הפגיעה בעורף והיום בעוטף עזה ושדרות - ואנחנו מדברים
על הפריפריה הדרומית והצפונית. אנחנו בהחלט צריכים להעביר את זה לדיון
בוועדת הכספים, ולקראת תקציב 2007 למצוא לו מקור תקציבי כדי לתת פתרון
אמיתי לתושבי הפריפריה וערי הפיתוח. אני חושב ששם נעשה עוול הרבה מאוד
שנים.

היו"ר רוחמה אברהם:

לפי דבריך משתמע שהחוק הזה יהפוך להעברה תקציבית.

יעקב מרגי:

אומנם אי אפשר לשנות את חוק ההסדרים, אבל יש כאן צביעות רבה. כל עוד העיר
באר שבע לא מוכרזת כעיר פיתוח, לא הייתי עוזר לשום עיר נוספת להיכנס
להגרלה.

אביגדור יצחקי:

למה, כי אתה גר שם?

יעקב מרגי:

לא. כי זאת העיר היחידה שחוטפת מכות מכל ממשלות ישראל. הייתי נותן לרוני בר
און, שכל חוק שאנחנו רוצים לשפר, לבוא ולסייע, וחושש לגורלן ודוחה לנו את
החוקים - שיבוא להיאבק על זה. כאות מחאה, אני לא אעזור לו.

היו"ר רוחמה אברהם:

אני עוברת להצבעה. הבקשה היא של הקואליציה ושל האופוזיציה היא להעביר את זה
לוועדת הכספים.

נצביע האם לפצל או להשאיר את זה מחוק ההסדרים. מי בעד להשאיר את זה במסגרת
ההסדרים?

הצבעה

בעד - רוב

נגד - מיעוט

נמנעים – אין

ההצעה שהצעת החוק תועבר לוועדת הכספים במסגרת חוק ההסדרים, נתקבלה.

היו"ר רוחמה אברהם:

אני קובעת שהצעת החוק תועבר לוועדת הכספים במסגרת חוק ההסדרים.

ראובן ריבלין:

מתי יהיה לנו זמן למצוא לזה מקור?

רוחמה אברהם:

אני עוברת לסעיף 77 - ביטול חוק הרשויות המקומיות (העברת תשלומים מהמדינה),
התשנ"ה-1995. ביטול חוק הרשויות המקומיות (העברת תשלומים מהמדינה). חוק זה
קובע את המועדים בהם נדרשת המדינה להעביר תשלומים ומענקים לרשויות
המקומיות.

שלי יחימוביץ:

החוק הזה, תחילתו ב-1 ביולי 2007. אז למה להצביע עליו בחוק ההסדרים? הרי
שום דבר לא דחוף. דבר נוסף: זה מאפשר שליטה מוחלטת של משרד הפנים בהעברת
תקציבים לרשויות. כשידבנו לבו - ייתן, וכשיבוא לו יתן וכשלא יבוא לו – לא
ייתן. זה עוד ערעור ועוד החלשה של הרשויות המקומיות. אבל זה כבר נימוק
ענייני, הוא לא רלוונטי. הנימוק הרלוונטי הוא העובדה שתחולתו ב-1.7.2007
ואפשר לדון בו בחקיקה רגילה בשקט ובמנוחה. יש לנו המון זמן, 7 חודשים.

ראובן ריבלין:

אפשר להתחייב עד מרץ.

גדעון סער:

אביגדור, תגיד שלא בא לך להתחייב.

יעקב מרגי:

אביגדור, זאת קטנוניות.

אביגדור יצחקי:

זאת לא קטנוניות.

יעקב מרגי:

אין פה עלויות ולא כלום. אתה רוצה לדון בזה? אני מוכן.

אביגדור יצחקי:

צריכים להכין את התזרים.

יעקב מרגי:

עכשיו אתה משבש לה. אתה נותן חופש פעולה לכל מפלגה ומפלגה.

היו"ר רוחמה אברהם:

אני רוצה לעבור להצבעה. עמדת הממשלה היא להשאיר את זה במסגרת חוק ההסדרים
ולהעביר את זה לדיון בוועדת הכספים. ההצבעה תהיה האם לאשר את זה במסגרת חוק
ההסדרים וזה יועבר לוועדת הכספים.

מי בעד להשאיר את זה בחוק ההסדרים?

גדעון סער:

היתה ספירה?

רוחמה אברהם:

היתה ספירה.

גדעון סער:

לא היתה ספירה.

היו"ר רוחמה אברהם:

אז אני אעשה עוד פעם.

גדעון סער:

אני מבקש הצבעה שמית?

היו"ר רוחמה אברהם:

מי בעד, שירים את ידו.

גדעון סער:

רגע, רגע, אני רוצה הצבעה שמית.

יצחק אהרונוביץ:

אל תיתני לו את זה.

היו"ר רוחמה אברהם:

חבר הכנסת אהרונוביץ, מה הצבעת?

יצחק אהרונוביץ:

נגד.

היו"ר רוחמה אברהם:

מי נגד?

הצבעה

בעד – 8

נגד – 6

נמנעים - אין

ההצעה שהצעת החוק תועבר לוועדת הכספים במסגרת חוק ההסדרים, נתקבלה.

היו"ר רוחמה אברהם:

בעד הצביעו 8 נגד הצביעו 6, אין נמנעים.

נסים זאב:

אנחנו מקבלים רק זפטות מכם.

רוחמה אברהם:

אני רוצה לעבור לסעיף האחרון, סעיף 78 - תחילה. אנחנו נרשום את זה לוועדת
השרים, צריך להצביע על זה.

שלי יחימוביץ:

יש לי דבר מה לומר לאביגדור יצחקי. אדוני יו"ר הקואליציה. לסיום היום המתיש
הזה, אני מודה שהבסת אותנו תבוסה מוחצת. אתה רשמת לעצמך ניצחון אחרי
ניצחון, לצערי הרב. אני מבקשת בקשה אחת קטנה והיא בסעיף 78. אני מבקשת
שבמקום שתחילתו של חוק זה תהיה ביום י"א בטבת התשס"ז-1.1.2007, לשנות את
ה-7 ל-8, דהיינו שנת 2008. זאת בקשתי, היא קטנה וצנועה. ספרה אחת בכל חוק
ההסדרים. אני בטוחה שתוכל להיענות לה.

גדעון סער:

לכאורה, הדיון על נוסח החוק בדרך כלל מתקיים בוועדות. אבל כיוון שהנושא כבר
נפתח לדיון, ומדובר בשינוי הספרות, אני מציע לשנות ספרה אחרת: 2017 במקום
2007.

שלי יחימוביץ:

בקשתי היתה רצינית ואני מבקשת תשובה רצינית.

אביגדור יצחקי:

לסיום, אני מוכרח לומר שעברו עליי שלושה ימים לא קלים. נדמה לכם שאני
מתמודד רק איתכם. אתם ההתמודדות היותר קלה שלי. קודם כל, בגלל השותפים
לקואליציה שעושים עבודה נאמנה כדי להבין שבסוף שותפות היא לעשות דברים
נכונים. אבל ההתמודדות הקשה יותר היא עם - - - שם אני מקיא דם יומיים על
הרבה מאוד דברים שאני אומר וחושב, בחלק גדול מהדברים כמוכם. אבל אני רוצה
לבקש דבר אחד: ניפגש בוועדות, מה שנקרא.

שלי, אני רוצה לומר לך דבר אחד. חשוב מאוד שנקבע באופן סופי, לא יאוחר
מחודש מאי, את הנושא של חוק ההסדרים ב-2007 ,ושלא נבוא אחרי זה ונגיד: "עוד
פעם נדחה את זה, נעשה את זה, נראה ונבוא, עכשיו רק השנה, ורק שנה הבאה".
כאן כולם- קואליציה ואופוזיציה – אני מקווה שנגיע להסכמה על החוק.

אני רוצה לומר לך, שמעתי את הצעתו של יעקב נאמן, שר האוצר לשעבר ומשפטן
דגול שמכיר את מדינת ישראל. הצעתו ממש מצאה חן בעיני, היא היתה ההצעה
הקונסטרוקטיבית היחידה. חשוב מאוד שנסיים את הדבר הזה. בפעם הבאה, אני
מקווה, שיהיה לנו גם את הניואנס - - -

גדעון סער:

גברתי היושבת ראש. אני רוצה, בסוף הדיון הזה, קודם כל לשבח אותך על שניהלת
את הישיבה הזאת בצורה מאוד מכובדת. ניהלת אותה באורך רוח. הישיבה מן הסוג
הזה היא קשה לכולם אבל ליושב הראש היא הרבה יותר קשה. אני רוצה להגיד לך
שאני מאוד מאוד מעריך את האופן שבו עשית את זה. אני גם רוצה להגיד מילה
טובה ליו"ר הקואליציה, אשר במספר מקרים, אם כי לא מספיק לטעמי, גילה גמישות
תוך כדי הדיון.

יעקב מרגי:

אני מודה לו שהוא לא נהג כקודמו.

גדעון סער:

אני לא יכול בכל דבר לחשוב על עצמי. זה לא דבר שקורה לי בכל משפט. לכן אני
רוצה לשבח בעיקר אותך, גברתי יושבת ראש הוועדה. גם במידה מסוימת את יושב
ראש הקואליציה.

אורי אריאל:

אני חושב שאפשר להודות בשם כולם.

נסים זאב:

אני רוצה לומר שזאת ועדה - היום בבוקר כשהגעתי ב-08:30, הרבה לא הספיקו
להתפלל וכבר הגיעו לוועדה. המסירות כאן לוועדה היא למעלה מהמצופה. הערכתי
היא לחבריי שיושבים פה כל כך הרבה שעות ובעיקר ליושבת ראש הוועדה שמנהלת את
הישיבה בסבלנות ובאורך רוח.

שלי יחימוביץ:

גברתי, יושבת ראש הוועדה. אני רוצה להגיד לך שניהלת מאבק הרואי. נכון
שבסופו של דבר אמנם לא הצלחנו, אבל את הטבעת את חותמך ובעצם ירית את הירייה
הראשונה, לדעתי, בקנה מידה היסטורי, לקבורתו של חוק ההסדרים. חוללת שינוי
גם בעמדת הציבור כלפי החוק. זה היה חוק שאי אפשר היה לעניין בו את הציבור.
אני חושבת שבפעם הראשונה הציבור הבין את עומק חומרתו של החוק הזה, ובמידה
רבה בזכותך.

הפגנת המון אומץ לב, המון בקיאות ואני ממש גאה שהזדמן לי להיות נציגה
בוועדה.

היו"ר רוחמה אברהם:

אני מודה לכל דברי השבח ואני יכולה לומר במשפט אחד, שהמזל הגדול שלי הוא
שממחמאות לא משמינים. בהחלט סברתי, כיושבת ראש הוועדה, שלפעמים בחיים
נפתחים חלונות הזדמנויות שלא ניתנות לנו לאורך כל חיינו או כל שנות
עבודתנו. אני סברתי, כמי שבאמת למדה והעמיקה בכל מה שקשור בחוק ההסדרים,
שבאמת בחוק ההסדרים הנוכחי יכולנו ללכת לקראת מהלך היסטורי, גם בתחום
חיזוקה של הכנסת כרשות המחוקקת וגם בתחום של עמדות הממשלה אל מול חוק
ההסדרים ואל מול ההתנהלות של הכנסת.

בסך הכל הכללי, כשעברנו מסעיף לסעיף, ראינו שהיו סעיפים שלא היו להם השלכות
תקציביות ישירות על התקציב. אבל מכיוון שהממשלה סברה אחרת, ואני חושבת שזאת
ההזדמנות – תרשה לי בשם הוועדה ובשם כל חברי הכנסת באמת לשבח אותך, חבר
הכנסת יצחקי. אני מוכרחה לומר שכחברת קואליציה לא היה לי קל, לעמוד ולהצביע
עם העקרונות שלי, שאמרתי אותם במשך 3 חודשים, נגד עמדות הקואליציה. לא היה
לי קל לעשות את זה כי אינני רגילה למרוד. עשיתי זאת משום שסברתי, ואני
עדיין סבורה, שכנסת ישראל יכלה להטביע חותם בכל מה שקשור לרעה החולה שנקראת
חוק ההסדרים. אבל יש לעשות זאת בדרך דמוקרטית.

אמנם אני לא אוהבת את ההצבעה, כפי שהתקבלה, אבל אני מקבלת אותה. אני חושבת
שהיתה פה עמידה איתנה של יושב ראש הקואליציה ושל חלק גדול מהחברים, להעביר
את זה לוועדות. ישנה סברה שמרבית החוק הזה, ואני עדיין מקווה שכך יהיה, לא
ייצא לפועל בוועדות. אני מקווה שהוא יפוצל בוועדות, למעט סעיפים שמאוד
חשובים לאוצר, וגם להם יש קווים אדומים. למרות שלא היה לי קל, אני שמחה
שהצלחתי לעמוד במשימה הלא קלה של ניהול הישיבה.

ראובן ריבלין:

יכולת, גברתי, להזהיר את הממשלה שהפעם נהגת כך עם כל הוועדה, מתוך הבנה
שהממשלה מבינה את התהליכים שעברו כאן. נדמה לי שהממשלה יכולה לפרש שאם
בימים שבהם היתה התנגדות כל כך חריפה היא ניצחה, אז בימים הבאים הם יעשו
עוד ככל העולה על רוחם. אני חושב שבעניין זה צריך להדגיש הדגשה יתרה.

היו"ר רוחמה אברהם:

יחד עם זה, מלבד ההישגים, שהם לא מבוטלים, זאת פעם ראשונה שבוועדת הכנסת
נערך דיון מאוד נוקב על פיצול. אני חושבת שגם אם בעיניי לא השגנו את כל
ההישגים, בראייה כוללת, זאת בהחלט פעם ראשונה שבה הצלחנו להסיר פלטפורמות
ובדרך הצלחנו להסיר עוד כמה גזירות. הצלחנו לעשות זאת בעזרת התחשבותו של
יו"ר הקואליציה ובעזרתם של חברי הקואליציה, שבאמת היו ערים לעובדה שלא צריך
להכניס את זה בחוק ההסדרים.

אני חושבת שההישג הגדול של ועדת הכנסת ושל כל אחד מחברי הכנסת, יהיה אם
כולנו ניקח חלק בתהליך של הוועדה שאני מתכוונת להקים אותה מייד בתום חקיקת
חוק ההסדרים, באשר לכל מסגרת חוק ההסדרים וזאת בהתאם להלך הרוח שהיה ביום
העיון שעשינו פה במסגרת ועדת הכנסת. ועדת הכנסת, לראשונה, אמרה את דברה
בצורה רצינית מאוד תוך עמדה ברורה של כל המערכת המשפטית, תוך לקיחה בחשבון
של כל עמדות הבג"צ. חבר'ה, הוא הזהיר אותנו בצורה ברורה מאוד שאל לה לכנסת
להמשיך בהליכי חקיקה כפי שהיו בעבר.

אני מקווה מאוד שבשבועיים הקרובים, לאחר שחוק ההסדרים – אולי הוא לא יצא
אנורקטי מוועדת הכנסת, אבל אני מקווה שהוא ייצא אנורקטי מהוועדות השונות.
אני בטוחה שלחברי מהקואליציה לא היה קל תחת המרות הקואליציונית, אבל אני
מכבדת את עצם עמידתכם האיתנה ועצם קבלת המרות הקואליציונית.

אני רוצה להודות, בשם כל החברים, ליועצת המשפטית של הכנסת, שעשתה עבודה
מדהימה ובזמן ושהאירה את עיניהם של חברי הכנסת. לארבל, שמלווה אותי ואת
הוועדה בנאמנות ובמקצועיות רבה. לסיגל, לשגית היועצת המשפטית של ועדת
הכספים. לסמדר ולכל אחד מעובדי הכנסת. במיוחד לצוות שלי. לשרון שהשתדל לא
להפריע ויצא החוצה כשביקשתי. לאשר, העוזר שלי. לנועה שעמדה בגבורה עם כל
הקשיים שהרעפתם עליה. לאתי מנהלת הוועדה ולעובדי סיעת קדימה שעמדו בגבורה
ובחנו כל הצבעה לגופו של עניין, וגם צדקו.

מכיוון שהיו גם חילוקי דעות באשר להצבעה שהיתה על סעיף 2(10) 3(ה) – חייל
משוחרר העובד בעבודה מועדפת - - -

גדעון סער:

עוד לא הצבענו על התחולה.

היו"ר רוחמה אברהם:

אני מקריאה מהפרוטוקול:

גדעון סער: "מבקש הצבעה שמית פעמיים, כל על הפיצול וגם על הוועדה". רוחמה
אברהם: "ההצבעה על ההצעה להשאיר את הסעיף בחוק ההסדרים". "בעד הצביעו 13,
נגד הצביעו 11". יש פה טעות בפרוטוקול. אני פשוט הקראתי מטעות שקיבלתי- 1
נמנע. קבעתי שהצעת החוק לא פוצלה.

הודות לערנותם של כל העוזרים המקצועיים, הוצאנו את הפרוטוקול והיתה טעות.
אנחנו מדגישים שהצעת החוק פוצלה ממסגרת חוק ההסדרים.

אביגדור יצחקי:

גברתי היושבת ראש, לאור בקשתה של חברת הכנסת שלי יחימוביץ, אני אבקש, למרות
מה שנאמר, ולאור בקשות של החברים, אני אנסה לתאם את זה עם שר האוצר ולנסות
להוריד את זה עוד בשלב של שבוע הבא. אני אעשה את כל המאמצים בעניין הזה.

היו"ר רוחמה אברהם:

יש לך רוח גבית מהוועדה.

גדעון סער:

צריך להחליט על איזה ועדה.

היו"ר רוחמה אברהם:

ההמלצה היא להעביר את זה לדיון בוועדת הכספים. אנחנו כולנו תקווה, ומחזקים
את ידך, אדוני יושב ראש הקואליציה.

לאחר מכן אנחנו נצטרך לעלות למליאה גם להודעה וגם להצבעה על התקציב.

מעבר לזה, אני רוצה גם להודות למנכ"ל הכנסת על ארוחת הערב הדי רווית
קלוריות שהוענקה לנו כאן במהלך הישיבה.

אני עוברת להצבעה. הצבעה ראשונה על הסעיף שבו היתה טעות במידה וחברינו יו"ר
הקואליציה אכן יצליח לפצל את זה ולהעביר את זה לדיון, אז נצטרך להעביר את
זה לדיון לוועדת הכספים, לפי הבקשה שלו.

מי בעד להעביר את זה לוועדת הכספים? לפחות שפה יהיה פה אחד.

הצבעה

בעד – רוב

נגד – אין

נמנעים – אין

ההצעה שהצעת החוק תועבר לוועדת הכספים במסגרת חוק ההסדרים, נתקבלה.

היו"ר רוחמה אברהם:

בקשתי התקבלה פה אחד. אנחנו מחזקים את ידיך שתצליח להסיר את הגזירה הזאת.

מעבר לזה אני רוצה לעבוד לסעיף 124, הוראת תחילה, כאשר זה ידון בוועדת
הכספים. מי בעד?

הצבעה

בעד – רוב

נגד – אין

נמנעים – אין

ההצעה שסעיף 124 יידון בוועדת הכספים, נתקבלה.

היו"ר רוחמה אברהם:

אושר פה אחד. ניפגש כולם במליאה, אני מודה לכולכם.

אני מודה לכולכם, הישיבה נעולה.

הישיבה ננעלה בשעה 22:00.
