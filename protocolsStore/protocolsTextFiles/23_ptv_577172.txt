הכנסת העשרים-ושלוש

מושב ראשון

פרוטוקול מס' 33

מישיבת ועדת הכנסת

יום שני, י"ד בתמוז התש"ף (06 ביולי 2020), שעה 16:30

סדר היום:

<< נושא >> בקשת הממשלה להקדמת הדיון בהצעת חוק לתיקון ולקיום תוקפן של
תקנות שעת חירום (נגיף הקורונה החדש – הגבלת פעילות) (תיקון), התש"ף-2020
(מ/1338), בכל הקריאות. << נושא >>

נכחו:

חברי הוועדה:

איתן גינזבורג – היו"ר

הילה שי וזאן

בועז טופורובסקי

אופיר כץ

מיכאל מלכיאלי

חמד עמאר

יצחק פינדרוס

טלי פלוסקוב

תהלה פרידמן

עינב קאבלה

אלעזר שטרן

חברי הכנסת:

אימאן ח'טיב יאסין

קטי קטרין שטרית

מוזמנים:

  -----------------------------------------------------------------------
  טל וינר שילה        –    הלשכה המשפטית, משרד הבריאות
  ------------------- ---- ----------------------------------------------

  -----------------------------------------------------------------------

ייעוץ משפטי:

ארבל אסטרחן

מנהל/ת הוועדה:

נועה בירן-דדון

רישום פרלמנטרי:

הדר אביב

<< נושא >> בקשת הממשלה להקדמת הדיון בהצעת חוק לתיקון ולקיום תוקפן של
תקנות שעת חירום (נגיף הקורונה החדש – הגבלת פעילות) (תיקון), התש"ף-2020
(מ/1338), בכל הקריאות. << נושא >>

<< יור >> היו"ר איתן גינזבורג: << יור >>

אני מתכבד לפתוח את ישיבת ועדת הכנסת בנושא בקשת הממשלה להקדמת הדיון בהצעת
חוק לתיקון ולקיום תוקפן של תקנות שעת חירום (נגיף הקורונה החדש – הגבלת
פעילות), תיקון החוק בכל הקריאות.

<< קריאה >> קריאה: << קריאה >>

בכל הקריאות?

<< יור >> היו"ר איתן גינזבורג: << יור >>

כן. מה שקרה הוא שחוק לתיקון ולקיום תוקפן של תקנות שעת חירום (נגיף
הקורונה החדש – הגבלת פעילות), שבעצם קובע את כל הסיפור של הגבלת פעילות
במרחב הציבורי ובמרחב הפרטי, עבר בכנסת. וועדת הקורונה שדנה בחוק קבעה שכל
צו שיוצא על ידי שר, ייכנס לתוקף רק לאחר אישור ועדת הקורונה. הנושא הזה
מאוד מאוד מגביל את הממשלה.

<< דובר >> אלעזר שטרן (יש עתיד-תל"ם): << דובר >>

למה?

<< יור >> היו"ר איתן גינזבורג: << יור >>

מכיוון שבתקופה הזאת, כשהיא נדרשת לגמישות פעולה בתקופה שיש החמרה בתחלואה
ובמידת ההדבקות – למשל, מה שקרה ביום חמישי, קיבלה הממשלה החלטה לצורך
צמצום פעילות במקומות מסוימים וחתמו על הצו הזה, עד שוועדת הקורונה לא
התכנסה ארבעה ימים אחרי כדי לאשר את הצו, הצו לא יכול להיכנס לתוקף.

<< דובר >> בועז טופורובסקי (יש עתיד-תל"ם): << דובר >>

אז בואו נסגור את הכנסת. אנחנו רק מפריעים.

<< יור >> היו"ר איתן גינזבורג: << יור >>

שנייה, אני אומר את הדברים שלי. אני לא מנעתי מאף אחד לדבר בוועדה הזאת וכל
אחד יקבל את המקום שלו לדבר. ועד שוועדת הקורונה לא דנה אתמול והחליטה שהצו
ייכנס לתוקף היום בבוקר, למעשה אי אפשר היה לממש את הסיפור הזה ואיבדנו
ארבעה ימים שבהם אי אפשר להגביל את הפעילות ולמנוע את ההדבקות כשאנחנו
רואים מה קורה בחוץ. כולם ערים לזה, כולם רואים מה קורה.

<< דובר >> אלעזר שטרן (יש עתיד-תל"ם): << דובר >>

לא, לא כולם.

<< יור >> היו"ר איתן גינזבורג: << יור >>

אוקיי. לא כולם. אבל חלקנו רואים מה קורה וגם שומעים ורואים את המספרים.
אני ראיתי את הכותרות שמדברות על ביטול הכנסת ושמעתי את הקולות האלה, והאמת
היא שזה לא ככה כי ברוב חוקי הכנסת קבוע שאחרי שהכנסת קבעה את המסגרת
החוקית לפעול, נותנים לשר הרלוונטי להוציא תקנות, להוציא צווים.

<< דובר >> חמד עמאר (ישראל ביתנו): << דובר >>

אבל רוב התקנות שמוציא - - - חוזרות לכנסת לכאן כדי שהוועדות יאשרו אותן
- - -

<< יור >> היו"ר איתן גינזבורג: << יור >>

לא, לא. ממש לא. לא, לא, לא.

<< דובר_המשך >> חמד עמאר (ישראל ביתנו): << דובר_המשך >>

היועצת המשפטית יכולה לאשר - - -

<< יור >> היו"ר איתן גינזבורג: << יור >>

חמד, לא, לא. שנייה, חמד - - -

<< דובר_המשך >> חמד עמאר (ישראל ביתנו): << דובר_המשך >>

- - -

<< יור >> היו"ר איתן גינזבורג: << יור >>

חמד, אתה רוצה לקבל רשות דיבור? תיכף תקבל.

<< דובר_המשך >> חמד עמאר (ישראל ביתנו): << דובר_המשך >>

אני כאן 11 שנה בכנסת. אני אישרתי הרבה תקנות - - -

<< יור >> היו"ר איתן גינזבורג: << יור >>

אבל זה שאתה 11 שנה בכנסת, זה לא אומר שאתה צריך להפריע לי.

<< דובר_המשך >> חמד עמאר (ישראל ביתנו): << דובר_המשך >>

ותמיד השרים הם שלא מביאים את התקנות - - -

<< יור >> היו"ר איתן גינזבורג: << יור >>

זה שאתה 11 שנה בכנסת, זה לא אומר שאתה צריך להפריע לי.

<< דובר_המשך >> חמד עמאר (ישראל ביתנו): << דובר_המשך >>

אני טועה, היועצת המשפטית לכנסת?

<< יור >> היו"ר איתן גינזבורג: << יור >>

לא, לא. אני מבקש לא לענות לו. חמד, תן לי רגע - - - את הדברים. אתה תקבל
את הזמן שלך לדבר.

לא כל צו מגיע לאישור ועדות הכנסת. יש צווים שכן, יש צווים שלא. למשל, חוקי
המכס לא מגיעים ושר האוצר יכול לחתום על כל צו מכס מתי שהוא רוצה לפה ולפה
בלי אישור של שום ועדה.

- - - ישבנו בוועדה עם יושב-ראש הכנסת, היה שם מאיר כהן, היה שר הרווחה,
הייתה שם איילת שקד שרת המשפטים, היה שם גם מנכ"ל משרד הקליטה עודד פורר,
ושלושתם – המנכ"ל לא, אבל עם השרה שלו, שלושתם חתמו על אין ספור צווים בלי
אישור הוועדות, כי זה המקום שלהם לממש את החוק; מממשים חוק על ידי חקיקת
משנה. חקיקת משנה לא בהכרח הכנסת מחוקקת אלא השרים עצמם. ופה אנחנו אוצרים
שדווקא בתקופה כזאת שהיא תקופה כל כך קשה, צריכים לאפשר לממשלה לפעול ביתר
גמישות. זה לא אומר עדיין שאחרי שהצו נחתם על ידי השר ומתחיל להתממש שהכנסת
היא לא רלוונטית.

קבוע בחוק שמתכוונים להביא היום, ואגב, הוא חוק של סעיף אחד, שכל צו שנחתם
יכול להתבטל תוך שעה, תוך דקה, תוך שבוע, מהרגע שנחתם על ידי ועדת הכנסת.

<< דובר >> בועז טופורובסקי (יש עתיד-תל"ם): << דובר >>

- - -

<< יור >> היו"ר איתן גינזבורג: << יור >>

כן, זה כתוב בחוק. אל תעשה לי ככה. אל תתייחס לכותרות. תתייחס לחוק.

<< דובר >> בועז טופורובסקי (יש עתיד-תל"ם): << דובר >>

לא כותרות. תתייחס לחוק - - -

<< יור >> היו"ר איתן גינזבורג: << יור >>

והוועדה עצמה, ועדת הכנסת, יכולה לבטל או לדון או לשנות כל צו. אבל עד
שהוועדה מתכנסת, וזה לפעמים יכול לקחת כמה ימים קריטיים ודווקא בתקופה של
תחלואה כזאת, צריך לאפשר גמישות לממשלה שהיא בסוף הזרוע המבצעת של הממשלה,
היא הרשות המבצעת. אנחנו הרשות המחוקקת.

<< דובר_המשך >> בועז טופורובסקי (יש עתיד-תל"ם): << דובר_המשך >>

זה לא מזכיר לך שיעורי היסטוריה?

<< יור >> היו"ר איתן גינזבורג: << יור >>

זה חשוב מאוד, אני אגיד לך למה, בועז.

<< דובר_המשך >> בועז טופורובסקי (יש עתיד-תל"ם): << דובר_המשך >>

למדנו את זה בהיסטוריה.

<< יור >> היו"ר איתן גינזבורג: << יור >>

היו כל מיני אמירות שונות על קץ הדמוקרטיה - -

<< דובר_המשך >> בועז טופורובסקי (יש עתיד-תל"ם): << דובר_המשך >>

ברור.

<< יור >> היו"ר איתן גינזבורג: << יור >>

שיש - - - על הכנסת. היום אצל יושב-ראש הכנסת אמר את זה מאיר כהן בעצמו.
הוא פשוט לא הבין במה מדובר. ופתאום אחרי שהסברנו לו על מה מדובר, אז הוא
פתאום אמר, מאה אחוז, אנחנו מאשרים את זה.

<< דובר_המשך >> בועז טופורובסקי (יש עתיד-תל"ם): << דובר_המשך >>

ממש לא.

<< יור >> היו"ר איתן גינזבורג: << יור >>

אוקיי. אתה יכול להגיד לא. אני הייתי בתוך הוועדה.

<< דובר_המשך >> בועז טופורובסקי (יש עתיד-תל"ם): << דובר_המשך >>

- - - אם מאיר כהן היה מבקש ממני להצביע בעד, אני הייתי בבעיה. לא רק זה.
הוא ידע שאני מצביע נגד.

<< יור >> היו"ר איתן גינזבורג: << יור >>

אני יודע מה היה בתוך הדיון. אני לא יודע מה אמרו לך אחר כך. אבל אפשר גם
להצביע נגד, זה בסדר. אני רק מנסה להסביר מה החשיבות של הדבר הזה דווקא
בתקופה הזאת.

<< דובר_המשך >> בועז טופורובסקי (יש עתיד-תל"ם): << דובר_המשך >>

חשיבות - - -

<< יור >> היו"ר איתן גינזבורג: << יור >>

כל הדבר הזה בכל מקרה תקף לחודש הקרוב מכיוון שעד בעוד חודש, מקווים שפחות,
אנחנו נגמור את חוק מסגרת הקורונה, חוק הסמכויות, ואז שם כל החוקים של
קורונה יוכלו להיות מעוגנים בתוך החוק. זהו. עד כאן. ולכן זו בקשת הממשלה.

<< דובר_המשך >> בועז טופורובסקי (יש עתיד-תל"ם): << דובר_המשך >>

מישהו מסביר מה זה, על מה מדובר?

<< יור >> היו"ר איתן גינזבורג: << יור >>

הרגע הסברתי.

<< דובר_המשך >> בועז טופורובסקי (יש עתיד-תל"ם): << דובר_המשך >>

אה, רק אתה מסביר? אוקיי.

<< יור >> היו"ר איתן גינזבורג: << יור >>

לא, אבל אנחנו נעלה נציג ממשלה.

<< דובר >> חמד עמאר (ישראל ביתנו): << דובר >>

אנחנו יכולים הסבר מהיועצת המשפטית על החוק שמגיע היום שאנחנו ניתן לו פטור
בעצם?

<< דובר >> בועז טופורובסקי (יש עתיד-תל"ם): << דובר >>

בכל הקריאות.

<< דובר >> חמד עמאר (ישראל ביתנו): << דובר >>

זה משהו דרמטי, שבאותו יום רוצים להביא אותו לקריאה ראשונה, קריאה שנייה,
קריאה שלישית, - -

<< דובר >> בועז טופורובסקי (יש עתיד-תל"ם): << דובר >>

וקיבלנו רק לפני שעה.

<< דובר >> חמד עמאר (ישראל ביתנו): << דובר >>

- - ובעצם שיהיה חוק במדינת ישראל, שאנחנו צריכים לתת לו את האישור הזה.
אנחנו רוצים לקבל הסבר מהיועצת המשפטית לנושא. אני מבקש מהיועצת המשפטית,
אם היא יכולה לתת לנו הסבר - - -

<< דובר >> בועז טופורובסקי (יש עתיד-תל"ם): << דובר >>

או שיעבירו אותו ואחר כך יסבירו לנו מה זה.

<< יור >> היו"ר איתן גינזבורג: << יור >>

מה שנעשה זה דבר כזה - - -

<< דובר >> חמד עמאר (ישראל ביתנו): << דובר >>

אז יש מישהו של הממשלה כאן שיכול? - - -

<< יור >> היו"ר איתן גינזבורג: << יור >>

כן, כן, כן, חמד. מי מתפעל את הזום?

<< קריאה >> קריאה: << קריאה >>

אני נציגת משרד הבריאות.

<< יור >> היו"ר איתן גינזבורג: << יור >>

אה, את פה. יפה, יפה, יפה. עו"ד טל וינר שילה, ברוכה הבאה לוועדה, מהלשכה
המשפטית של משרד הבריאות. בבקשה, גברתי.

<< דובר >> טל וינר שילה: << דובר >>

בעצם מטרת התיקון זה להחליף את סעיף 2 שכרגע מסמיך, כמו שהסביר היושב-ראש,
את הממשלה לתקן תקנות באישור מראש של ועדה של הכנסת. התיקון בעצם יחליף את
ברירת המחדל, שבעצם האישור יתקבל בדיעבד כדי לאפשר תיקונים שצריכים לעשות
באופן מידי כמו שראינו שקרה השבוע.

<< יור >> היו"ר איתן גינזבורג: << יור >>

תיקון או ביטול.

<< דובר_המשך >> טל וינר שילה: << דובר_המשך >>

תיקון או ביטול.

<< יור >> היו"ר איתן גינזבורג: << יור >>

צריך להדגיש את זה.

<< דובר_המשך >> טל וינר שילה: << דובר_המשך >>

נכון. בעצם למנוע את התפשטות הנגיף בצורה יעילה ומהירה. זה בעצם הנושא.
הסעיף מפרט את זה טיפה יותר, הוא - - - עוד כל מיני סמכויות; לתקן הגבלות
על מקומות ספציפיים, כמו שהייה בגינות שעשועים, מתקני ספורט פתוחים וכדומה.
אבל המטרה העיקרית היא לאפשר הגבלה מיידית כדי למנוע הדבקה שאנחנו רואים
אותה -- -

<< דובר >> חמד עמאר (ישראל ביתנו): << דובר >>

אני קראתי את הצעת החוק. כל המקומות שהזכרתם, האם נעשתה עבודה מקצועית, כמה
נדבקו בחדרי כושר לדוגמה? כמה נדבקו במסעדות? כמה נדבקו באולמי שעשועים
ומשחקיות? האם נעשתה עבודה מקצועית? אנחנו כאן כוועדה יכולים לקבל ממישהו
ממשרד הבריאות – שנעשתה עבודה מקצועית ובחדרי כושר נדבקו 50 איש ולכן אנחנו
מגבילים בחדרי כושר ואנחנו לא רוצים לתת את חדרי הכושר. באולמות חתונה
נדבקו 200 חולים, - -

<< דובר >> בועז טופורובסקי (יש עתיד-תל"ם): << דובר >>

יש 80 חולים במצב קשה.

<< דובר >> חמד עמאר (ישראל ביתנו): << דובר >>

- - ולכן אנחנו נתמוך בזה. אבל כל עוד לא נעשתה עבודה מקצועית, ואף אחד לא
יכול להגיד לנו כמה נדבקו בחדרי כושר, כמה נדבקו במסעדות, כמה נדבקו על
החופים – בכל מקום שאתם מזכירים צריכה להיות עבודה מקצועית.

אנחנו כאן בכנסת, כמחוקק, תפקידנו לשמור על הציבור, לשמור על מדינת ישראל,
לשמור על האזרחים. קואליציה ואופוזיציה אותו דבר. הדבר שמעניין אותנו זה
האזרח. ואם האזרח ייפגע מזה שאני סוגר לו את המסעדה שלו, האם נעשתה עבודה
מקצועית? 200 אנשים נדבקו במסעדות, האם אתם מתייחסים בצו שלכם למסעדה של
700 מ"ר כמו למסעדה של 20 מ"ר? הרי אתם לא מזכירים את הגודל של המסעדה. אני
לא יכול להכניס במסעדה של 30 מ"ר, 50 מ"ר או 100 מ"ר, כמו שאני יכול להכניס
במסעדה של 700מ"ר. האם אתם מתייחסים בצו שלכם לזה? לא. אני יודע שלא.

<< דובר >> טל וינר שילה: << דובר >>

לא. זה גם צו לא כתוב. זה צווים שניתנים בהתאם - - -

<< דובר >> חמד עמאר (ישראל ביתנו): << דובר >>

אז אתם לא מתייחסים לזה. לא נעשתה עבודה מקצועית בכל הנושא של הקורונה.
אנחנו סוגרים את המשק, נותנים לאנשים להיכנס למצב כלכלי הכי קשה, אנחנו
פוגשים את האנשים, אנשים בוכים לנו. אנחנו כאן יושבים, אנחנו מקבלים את
המשכורות שלנו כחברי כנסת, את כיועצת משפטית מקבלת את המשכורת שלך, אבל יש
אנשים שכל החיים שלהם נהרסים, ואנחנו כאן לא רוצים להרוס חיים של אף אחד.
אנחנו רוצים לעזור לאנשים. אנחנו לא רוצים שהמחלה תתפשט, אבל באמת, תנו לנו
עבודה מקצועית כאן, שאם אנחנו מצביעים אז עם לב שלם. כשאני סוגר למישהו את
המסעדה, מישהו שהלך ולקח הלוואה ובנה מסעדה, והוא צריך לשלם ארנונה וצריך
לשלם חשמל, על השלט שלו הוא משלם ארנונה - -

<< יור >> היו"ר איתן גינזבורג: << יור >>

לא ארנונה. אגרת שילוט.

<< דובר_המשך >> חמד עמאר (ישראל ביתנו): << דובר_המשך >>

- - להיות עם לב שלם, שאני לא קטעתי לו את הפרנסה שלו על ככה שאף אחד לא
עשה עבודה מקצועית.

<< יור >> היו"ר איתן גינזבורג: << יור >>

תודה, חבר הכנסת עמאר. בועז טופורובסקי, בבקשה.

<< דובר >> בועז טופורובסקי (יש עתיד-תל"ם): << דובר >>

אני מזכיר לכם שאני ישבתי כאן, ואנחנו יושבים בכמה ישיבות של כמה חוקים,
ואמרתי לכם, חבר'ה, בשיעורי היסטוריה אנחנו לומדים על איך נגמרות
דמוקרטיות. וזה לא החלטה אחת שאומרת, בוא נשים סוף לדמוקרטיה. זה החלטה
אחרי החלטה, סיבה אחר סיבה שהיא תמיד סיבה מוצדקת למקרה ספציפי, תמיד זה
סביב איזשהו מצב חירום. וככה הרוב כל פעם אומר, אוקיי, הפעם זה חשוב, אז
בוא נוותר על עוד סמכות, על עוד יכולת של העם להחליט, על עוד זכויות, על
עוד חופש פרט, על עוד משהו. וככה פתאום אנחנו נקום יום אחד ונגלה שאין לנו
דמוקרטיה.

אומרים, הינה, עכשיו זה רק לחודש. מי יודע מה יקרה בחודש הזה? ואם במסגרת
הצווים האלה אני לא יכול להגיע - - -

<< יור >> היו"ר איתן גינזבורג: << יור >>

מה רק לחודש? לא הבנתי מה רק לחודש.

<< דובר_המשך >> בועז טופורובסקי (יש עתיד-תל"ם): << דובר_המשך >>

תיקון החקיקה הזה.

<< יור >> היו"ר איתן גינזבורג: << יור >>

שמה הוא אומר? לא הבנתי מה החוק אומר.

<< דובר_המשך >> בועז טופורובסקי (יש עתיד-תל"ם): << דובר_המשך >>

אתה הסברת מה הוא אומר.

<< יור >> היו"ר איתן גינזבורג: << יור >>

כן, אבל תסביר. הסוף של הדמוקרטיה לא עולה בקנה אחד עם מה שאני הסברתי.

<< דובר_המשך >> בועז טופורובסקי (יש עתיד-תל"ם): << דובר_המשך >>

אתם מבקשים להקדים דיון בהצעת חוק לתיקון תוקפן של תקנות שעת חירום, הגבלת
פעילות, זה הנושא שלהם בכל הקריאות.

<< יור >> היו"ר איתן גינזבורג: << יור >>

זה חוק שכבר חוקק.

<< דובר_המשך >> בועז טופורובסקי (יש עתיד-תל"ם): << דובר_המשך >>

הדבר הזה - - -

<< יור >> היו"ר איתן גינזבורג: << יור >>

זה חוק שכבר קיים, בועז.

<< דובר_המשך >> בועז טופורובסקי (יש עתיד-תל"ם): << דובר_המשך >>

אבל הוא קיים וכל פעם צריך את אישור הכנסת. לא משנה שהוא קיים. הוא חוק רע.
אבל עכשיו לא מספיק שהוא חוק רע והוא קיים, אתם רוצים להפוך את הסדר. אתם
אומרים, הממשלה תחליט, אחרי זה הכנסת תדבר על זה. אם היא תסכים או לא, זה
כבר משהו אחר. אם ההוראות ימנעו מהם להגיע לכנסת, זה כבר משהו אחר.

<< יור >> היו"ר איתן גינזבורג: << יור >>

אין דבר כזה.

<< דובר_המשך >> בועז טופורובסקי (יש עתיד-תל"ם): << דובר_המשך >>

אני אומר, זה עוד תהליך הרסני לדמוקרטיה. לא קיבלנו כאן פעם אחת הצעת חוק
אחת שבאה להיטיב עם האזרחים, שאומרת, בואו ניתן להם כסף ואת זה ביקשו
להקדים בכל הקריאות. זה לא קרה אף פעם.

לעומת זה, עכשיו לפני שעה אנחנו מקבלים חוק שאומרים לנו להקדים אותו בכל
הקריאות, שרוצים לחוקק אותו כמה שיותר מהר, כדי שכבר היום ראש הממשלה יוכל
לתת הוראות, וההוראות האלה יהיו חייבות להיות מבוצעות, בין אם זה על ידי
המשטרה, הצבא או השב"כ. ורק אחר כך, אם זה לא יהיה יאה לנו, אולי נואיל
בטובנו להתכנס ולשנות דברים ואם ייתנו לנו להתכנס. זה בדיוק האסון. זו
בדיוק הבעיה שעליה אנחנו מדברים.

כשאנחנו היינו כאן בדיון על איכון השב"כ, אתם הסברתם, גם אתה, אדוני
היושב-ראש, גם היועצים המשפטיים, אמרתם, אנחנו צריכים את המעקב של השב"כ
כדי שלא נעשה דברים פוגעניים יותר באזרחים, כדי שלא נגביל את הפעילות שלהם,
כדי שלא נסגור להם את העסקים, כדי שלא נגיע לסדר, כדי שלא נצטרך לעקוב
אחריהם, כי באיכון הזה של השב"כ נדע בדיוק מי היה ונסגור את כל הפינות. אבל
הינה, עבר איכון השב"כ, איום ונורא ובניגוד לדעת השב"כ, והינה באה הקליפה
הבאה בהרס הדמוקרטיה, ואתם אומרים, ראש הממשלה ישב ויגיד, בוא נסגור את כל
המסעדות בתל אביב – בום, צריך לסגור את כל המסעדות בתל אביב; אולי מפגינים
בהבימה, בוא נסגור את כל הכניסות לתל אביב – הוא לא יגיד, לא מפגינים, אבל
אי אפשר יהיה להגיע להפגנה; בוא נסגור את ירושלים ואז גם אין כנסת.

אז בוא נוציא את הכנסת הזאת לחל"ת, בוא נוציא את הדמוקרטיה הישראלית לחל"ת.
אתם, חברי הקואליציה – אני יודע, יש כאן חברי כנסת ותיקים יותר וחלק חברי
כנסת ותיקים פחות, כל הדברים האלה לא משנים. האחריות על הדמוקרטיה היא על
הידיים שלנו ושלכם. על הידיים שלנו, עובדתית, אתם קיבלתם לפני שעה דרישה
להצביע בעד חוק שאף אחד מכם כנראה לא קרא. אבל גם אם קראתם, אתם מבינים שזה
חוק שפוגע בדמוקרטיה ושמחליף סדרי שלטון. במקום שהכנסת תחוקק והרשות המבצעת
תבצע, - -

<< יור >> היו"ר איתן גינזבורג: << יור >>

זה לא נכון. אתה פשוט מטעה את הציבור.

<< דובר_המשך >> בועז טופורובסקי (יש עתיד-תל"ם): << דובר_המשך >>

- - הרשות המבצעת קובעת - - -

<< יור >> היו"ר איתן גינזבורג: << יור >>

זה פשוט לא נכון. אתה פשוט מטעה את הציבור.

<< דובר_המשך >> בועז טופורובסקי (יש עתיד-תל"ם): << דובר_המשך >>

זה מה שזה אומר. היא קובעת, היא מחוקקת, - -

<< יור >> היו"ר איתן גינזבורג: << יור >>

אבל זה פשוט לא נכון, מכיוון שרוב החוקים במדינת ישראל - -

<< דובר_המשך >> בועז טופורובסקי (יש עתיד-תל"ם): << דובר_המשך >>

- - ואם הכנסת תתכנס אחר כך, היא תוכל לשנות את זה.

<< יור >> היו"ר איתן גינזבורג: << יור >>

- - קובעים היום, יש פה עוזרת של שר לשעבר שאתם יודעים, גם בעצמכם אתם
יודעים, ששרים חותמים על אין ספור צווים בלי אישור הכנסת. אין ספור צווים.

<< דובר >> חמד עמאר (ישראל ביתנו): << דובר >>

אני לא מכיר צווים פוגעניים כאלה, שמדבילים את אזרחי המדינה בלי שיהיה
אישור של הכנסת. אני לא מכיר דבר כזה.

<< דובר >> בועז טופורובסקי (יש עתיד-תל"ם): << דובר >>

נכון. ראש הממשלה כאן יקבל סמכות לסגור את המשק בהחלטתו הבלעדית.

<< יור >> היו"ר איתן גינזבורג: << יור >>

ואני מזכיר לכם שהכנסת כן דנה בצווים האלה.

<< דובר_המשך >> בועז טופורובסקי (יש עתיד-תל"ם): << דובר_המשך >>

הוא יגיד, שלום, המשק סגור. ועכשיו אנחנו נתנו לו את הסמכות.

<< יור >> היו"ר איתן גינזבורג: << יור >>

זה גם לא נכון.

<< דובר_המשך >> בועז טופורובסקי (יש עתיד-תל"ם): << דובר_המשך >>

עוד פעם, זה מה שקורה במשטרים האפלים ביותר, שהפכו דמוקרטיות למשטרים
האפלים ביותר.

<< דובר >> קטי קטרין שטרית (הליכוד): << דובר >>

מה אתה מצפה שהוא יגיד, איתן? - - -

<< דובר_המשך >> קטי קטרין שטרית (הליכוד): << דובר_המשך >>

עד עכשיו הכנסת הזאת לא מנעה - - -

<< דובר >> חמד עמאר (ישראל ביתנו): << דובר >>

- - - את כל הנתונים. תגיד לנו כמה נדבקו בחדרי כושר, כמה נדבקו בכל מקום
ומקום, ואז תביאו את החוק הזה.

<< דובר >> בועז טופורובסקי (יש עתיד-תל"ם): << דובר >>

יש לכם בקואליציה רוב דורסני. יש לכם בקואליציה רוב להעביר כאן מה שאתם
רוצים. ועובדה שאת סעיף 98 הפעלתם יותר פעמים משהפעילו עשר שנים אחורה כשלא
היה יאה לכם. יש לכם את הרוב. אף אחד לא מונע מהממשלה הזאת לעשות שום דבר.
ולא רק זה, כשיש דברים שהם נכונים, גם האופוזיציה תומכת כי אנחנו מבינים
שזה מצב חירום. אבל אתם מביאים לכאן חקיקות דורסניות על זכויות אזרח, אבל
אני לא רואה חקיקות דורסניות על זה שמביאים כסף לאזרחים, מצילים את העצמאים
ואת השכירים.

<< דובר >> אופיר כץ (הליכוד): << דובר >>

אתה מוזמן לוועדת הכספים לראות איך זה קורה.

<< דובר >> קטי קטרין שטרית (הליכוד): << דובר >>

בועז, אנחנו מזמינים אותך לראות כמה אנחנו מצילים.

<< דובר >> בועז טופורובסקי (יש עתיד-תל"ם): << דובר >>

איפה? אנחנו כאן. לא ראיתי כאן הקדמת דיון - - -

<< דובר_המשך >> קטי קטרין שטרית (הליכוד): << דובר_המשך >>

אנחנו מצילים. לא אתה. אתה יושב, מדבר, מדבר, מדבר.

<< דובר >> בועז טופורובסקי (יש עתיד-תל"ם): << דובר >>

אתם מצילים?

<< דובר >> קטי קטרין שטרית (הליכוד): << דובר >>

כן, כן. אנחנו, אנחנו.

<< דובר >> בועז טופורובסקי (יש עתיד-תל"ם): << דובר >>

תנו לי צופה אחד שאומר, איזה מזל, ממשלת ישראל הצילה אותי כלכלית מההרס
הזה.

<< דובר >> קטי קטרין שטרית (הליכוד): << דובר >>

לא יעזור לכם. כמה שתדברו, אנחנו נעשה את הכול כדי שאזרחי ישראל יהיה להם
טוב יותר.

<< דובר >> בועז טופורובסקי (יש עתיד-תל"ם): << דובר >>

את נכתבת בספרי דברי הימים כמי ששותפה להרס הדמוקרטיה הישראלית.

<< דובר >> קטי קטרין שטרית (הליכוד): << דובר >>

בועז, תפסיק לבלבל את המוח.

<< דובר >> בועז טופורובסקי (יש עתיד-תל"ם): << דובר >>

זה מה שאתה נכתבת. שלא תגידי שזה לא היה מול הפרצוף שלך.

<< דובר >> קטי קטרין שטרית (הליכוד): << דובר >>

- - - על מה אתה מדבר?

<< יור >> היו"ר איתן גינזבורג: << יור >>

תודה. תודה. תודה לחבר הכנסת טופורובסקי.

<< דובר >> בועז טופורובסקי (יש עתיד-תל"ם): << דובר >>

זה מה שאת עושה כשאת תרימי את היד בעד משהו שעוד פעם לא קראת, שפוגע ומשנה
את סדרי השלטון והדמוקרטיה הישראלית.

<< דובר >> קטי קטרין שטרית (הליכוד): << דובר >>

אני בהשוואה אליך סומכת על מי שעושה את זה.

<< דובר >> בועז טופורובסקי (יש עתיד-תל"ם): << דובר >>

זה בדיוק העניין. את סומכת עליו ומצביעה בלי לקרוא על מה שהוא אומר לך,
אפילו על דמוקרטיה.

<< דובר >> קטי קטרין שטרית (הליכוד): << דובר >>

אתה לא. אתה לא. אתה לא.

<< יור >> היו"ר איתן גינזבורג: << יור >>

חבר הכנסת אלעזר שטרן, בבקשה.

<< דובר >> בועז טופורובסקי (יש עתיד-תל"ם): << דובר >>

זו דיקטטורה.

<< דובר >> חמד עמאר (ישראל ביתנו): << דובר >>

אדוני היושב-ראש, - - -

<< יור >> היו"ר איתן גינזבורג: << יור >>

רגע, רגע. אבל אלעזר שטרן ביקש רשות דיבור. זה לא הוגן. הוא לא דיבר עדיין.

<< דובר >> חמד עמאר (ישראל ביתנו): << דובר >>

אני רוצה לתת הצעה לדיון, לאותו חוק. אתה מדבר על כך שהמצב הקשה שיהיה, אם
ייווצר מצב שביום חמישי אנחנו רוצים לסגור את המשק, וחייבים לסגור את המשק
בגלל העלייה במספר החולים. אז אנחנו מציעים ואני מוכן לקבל את זה, ותביאו
את זה שבמקרים שהמשק צריך להיסגר ביום חמישי, אנחנו ניתן את האפשרות. אבל
עד יום ראשון. ביום ראשון תתכנס הוועדה, הצו יבוטל אחרי סוף שבוע. ביום
ראשון יבוא לכנסת, והכנסת תדון בו. אתה אומר לי, הבעיה שלי זה חמישי, שישי,
שבת.

<< יור >> היו"ר איתן גינזבורג: << יור >>

חבר הכנסת עמאר, נראה לי שהתבלבלת. אנחנו לא ועדת הקורונה. אנחנו ועדת
הכנסת אנחנו דנים בפטור.

<< דובר_המשך >> חמד עמאר (ישראל ביתנו): << דובר_המשך >>

אני יודע. אבל אני נאשר לכנסת להעלות את זה. אני יכול לעצור את זה כאן
אצלי.

<< יור >> היו"ר איתן גינזבורג: << יור >>

נכון, וההצעה הזאת שלך, יום למשל, חבר הכנסת פורר אמר ליושב-ראש הכנסת - -
-

<< דובר_המשך >> חמד עמאר (ישראל ביתנו): << דובר_המשך >>

אני יושב כאן. לא פורר. אני ופורר מתואמים, אבל אני יושב כאן.

<< יור >> היו"ר איתן גינזבורג: << יור >>

אני מספר לך מה היה. פשוט לא היית. יושב-ראש הכנסת הציע שאחרי איקס שעות
תתכנס ועדת הכנסת אם היא תרצה. והוא נתן עוד הצעה, שלמשל, במספר חתימות של
חברי ועדה אפשר יהיה לכנס את הוועדה. הציע חבר הכנסת פורר. למה לעשות את זה
במספר חתימות? בוא נקבע שוועדת הכנסת - - - אחרי איקס זמן כמו שאתה מציע,
ויושב-ראש הכנסת אמר, רעיון מצוין. אני מקבל את זה. אנחנו לא רוצים פה
לרמוס את הכנסת ולא למנוע דיונים של הכנסת. אנחנו כן רוצים לאפשר לרשות
המבצעת - - -

<< דובר >> חמד עמאר (ישראל ביתנו): << דובר >>

זה מופיע בחוק?

<< יור >> היו"ר איתן גינזבורג: << יור >>

על זה יהיה דיון בוועדת הקורונה.

<< דובר >> בועז טופורובסקי (יש עתיד-תל"ם): << דובר >>

אבל הכול יהיה היום. זה מראה על חולשת הטיעון. תנו לעשות דיון. אם כל כך
בטוחים בחוכמה של החוק הזה, תנו לעשות דיון. זה שעושים את זה דורסני, זה לא
רוצים לרדת לעומקם של דברים, ועומקם של דברים זהה סיפור.

<< יור >> היו"ר איתן גינזבורג: << יור >>

אפשר בבקשה לתת לאלעזר לדבר? אלעזר, בבקשה. תודה.

<< דובר >> אלעזר שטרן (יש עתיד-תל"ם): << דובר >>

אני חושב שאם ממשלה יכולה להתכנס בדחיפות כדי להוציא החלטה שהיא פיקוח נפש,
אז גם ועדת הקורונה תוכל לעשות את זה. זאת אומרת, לא צריכים לחכות ארבעה
ימים או שבוע. יושב-ראש הכנסת יכול לגבות את זה, כיוון שהמחיר שתיכף אני
אתן לו דוגמאות, הוא כבד מדי. ולכן אני חושב שהקלות הבלתי-נסבלת הזאת של
מעבר הכנסת, ואני מסכים עם מה שנאמר כאן, שאנחנו לא מתחילים את המשחק
עכשיו. זה לא תקנה של עוד 30 או 50 שקל קנס, זה אנשים שאין להם מה לאכול.
זאת אומרת, סגירה של אולמות מעכשיו לעכשיו, אני לא אומר לחך מאות אנשים,
אלפי אנשים שצריכים לבטל חתונות, ואת כל מי שהם הזמינו ובתי אוכל שצריכים
לזרוק מאות מנות מעכשיו להערב.

<< דובר >> בועז טופורובסקי (יש עתיד-תל"ם): << דובר >>

זה גם בלי פיצוי.

<< יור >> היו"ר איתן גינזבורג: << יור >>

למה שר הבריאות צריך בשביל לצמצם מ-19 מתפללים ל-10 מתפללים בבית כנסת את
אישור הוועדה?

<< דובר >> אלעזר שטרן (יש עתיד-תל"ם): << דובר >>

לא צריך. בין 19 ל-10, תגיד שזה הדיון. לא צריך.

<< יור >> היו"ר איתן גינזבורג: << יור >>

גם על זה הדיון.

<< דובר_המשך >> אלעזר שטרן (יש עתיד-תל"ם): << דובר_המשך >>

לא. על זה אין דיון.

<< יור >> היו"ר איתן גינזבורג: << יור >>

על זה בדיוק הדיון.

<< דובר_המשך >> אלעזר שטרן (יש עתיד-תל"ם): << דובר_המשך >>

אבל אתה לוקח את זה לפינה הזאת.

<< יור >> היו"ר איתן גינזבורג: << יור >>

כי אתה לוקח את זה לפינה של סגירת כל המשק.

<< דובר_המשך >> אלעזר שטרן (יש עתיד-תל"ם): << דובר_המשך >>

אני מניח שהייתי בבית כנסת לא פחות פעמים ממך.

<< יור >> היו"ר איתן גינזבורג: << יור >>

כנראה שהרבה הרבה הרבה הרבה יותר.

<< דובר >> אלעזר שטרן (יש עתיד-תל"ם): << דובר >>

לא משנה. אני רוצה להגיד לך משהו כאדם דתי. יסגרו את בית הכנסת, יבואו 19,
יבוא 60, אנשים לא ימותו מרעב. מההחלטות האלה כאן, אנשים יכולים למות ברעב.
על מה אני אומר לך את זה? זה סגירה של ענפים שלמים. זה לא בין 19 ל-30.
בבקשה, תגיד אם אתה רוצה גמישות בין 19 ל-60, קח את הגמישות, תגיד לראש
הממשלה, תחליט לבד.

אני חושב שהחוקים האלה נותנים לממשלה פטור מעבודה רצינית. אתה מסתכל על
אירופה ואתה אומר, למה שם התכוננו יותר לגל השני? יכול להיות בגלל שלא היה
להם את החופש הזה לעשות מה שהם רוצים. ויכול להיות שראש הממשלה כאן – אני
לא רוצה להגיד לך, היה עסוק בדברים אחרים. אבל יכול להיות שראש הממשלה כאן,
כיוון שהוא ידע בסוף, אני אשחק עם הכנסת כמו שיבוא לי, אז פטר את עצמו
מדיוניים אמיתיים.

השאלה ששאלו אותך כאן היא שלה אמיתית. תגיד, אנחנו יודעים שהמסעדות זה מקור
הדבקה? אתה סוגר חתונות, תגידו לי כמה חתונות. עשו 1,000 איש עכשיו את
האירוע של הבת-מצווה הזאת, אנחנו יודעים כמה נדבקו שם. אני נגד זה כמובן.
לא הייתי הולך בחיים, גם בלי קורונה, לאירוע כזה.

<< יור >> היו"ר איתן גינזבורג: << יור >>

אתה רואה חתונות שאנשים רוקדים אחד עם השני ומבחינתך זה לא מקור להדבקה?
שום ריחוק חברתי? רוקדים ביחד וזהו? תגיד, אתם רציניים?

<< דובר_המשך >> אלעזר שטרן (יש עתיד-תל"ם): << דובר_המשך >>

אבל איתן, תגיד לי דבר אחד. אני לא אומר לך על הנשאים. יש 90 חולים קשה
ו-32 מונשמים. במחילה, אתם יודעים להגיד איפה הם נדבקו לפני שאתם גוזרים
כליה על כל המשק הזה? על כל המדינה הזאת?

<< קריאה >> קריאה: << קריאה >>

לגבי אירועים - - -

<< דובר >> אלעזר שטרן (יש עתיד-תל"ם): << דובר >>

סליחה, אני לא הפרעתי לאף אחד.

<< דובר >> הילה שי וזאן (כחול לבן): << דובר >>

לא, אני רוצה לעזור לך. ביקשת נתון. אז אני אומרת, אני יושבת בוועדת קורונה
ולגבי אירועים, אתמול קיבלנו את הנתון שבחודש האחרון נדבקו מעל 86 אנשים
- - -

<< דובר >> אלעזר שטרן (יש עתיד-תל"ם): << דובר >>

זה לא נתון. סליחה, זה לא נתון. אני אסביר לך למה.

<< קריאה >> קריאה: << קריאה >>

זה מה שהציג משרד הבריאות.

<< דובר >> אלעזר שטרן (יש עתיד-תל"ם): << דובר >>

תני לי להסביר לך.

<< קריאה >> קריאות: << קריאה >>

- - -

<< יור >> היו"ר איתן גינזבורג: << יור >>

תנו לחבר הכנסת שטרן לסיים את דבריו.

<< קריאה >> קריאות: << קריאה >>

- - -

<< יור >> היו"ר איתן גינזבורג: << יור >>

חברים, תנו לחבר הכנסת שטרן לסיים את דבריו.

<< דובר >> אלעזר שטרן (יש עתיד-תל"ם): << דובר >>

איתן, גם לזה לא נכנסנו. אני בכוונה לא שאלתי כמה נדבקים. אני שאלתי כמה
חולים בכלל – זה הבדל עצום, עצום. בגלל שאם אתה לוקח את ילד שאין לא אפילו
סימנים אסימפטומטיים, והוא נדבק, אבל הוא לא עושה כלום, אולי הוא עושה רק
דברים טובים בגלל שנגיד שההורים שלו גם ידביקו - - -

<< יור >> היו"ר איתן גינזבורג: << יור >>

טוב, זה כבר אידאולוגיה אחרת, אלעזר.

<< דובר_המשך >> אלעזר שטרן (יש עתיד-תל"ם): << דובר_המשך >>

נכון. אני לא נכנס לאידאולוגיה, אני רק נותן לך את זה כדוגמה, שמה שעושה
התהליך הזה שאתה יכול בקלות בלתי נסבלת כזאת לשחק עם פרנסות של אנשים, עם
חיי אדם של אנשים, בלי פיקוח מינימלי.

<< יור >> היו"ר איתן גינזבורג: << יור >>

אבל יהיה פיקוח.

<< דובר_המשך >> אלעזר שטרן (יש עתיד-תל"ם): << דובר_המשך >>

שנייה, שנייה.

כל מה שאני שמעתי עד עכשיו, בגלל שלממשלה אין זמן שעד שוועדת הקורונה
תתכנס, כמו שאושר אתמול. אז אני אומר, באמת, אתם לא שולטים על ועדת
הקורונה? הרי אתם מסובבים את הכנסת ככה כפורפרה על האצבע הקטנה של ראש
הממשלה. לפחות כלפי חוץ תשמרו קצת, תגידו – היום יום שני, עכשיו הממשלה
החליטה מה החליטה לפני שעה או שעתיים, יש בעיה לוועדת הקורונה להתכנס? אם
ראש הממשלה ידע אתמול שהוא מכנס היום בשמונה או בתשע בבוקר את הממשלה,
הייתה לו בעיה להגיד לוועדת הקורונה שהיא שלו, תרשמו, בבקשה, ישיבה בשתיים,
אני אגיד לכם על מה, אני אביא את החוקים? למה צריך לעשות את הדבר הזה?

<< יור >> היו"ר איתן גינזבורג: << יור >>

כאילו ככה זה יותר ראוי? שההועדה עובדת לפי החליל? - - -

<< דובר_המשך >> אלעזר שטרן (יש עתיד-תל"ם): << דובר_המשך >>

לפחות הוועדה תעבוד, כן.

<< יור >> היו"ר איתן גינזבורג: << יור >>

יש פה ועדה שהיא סוברנית להחליט מתי היא מתכנסת, והיא תחליט אם היא מאשרת
את הצו או מבטלת אותו.

<< דובר_המשך >> אלעזר שטרן (יש עתיד-תל"ם): << דובר_המשך >>

לא, אתה אומר להם תוך שבוע לעבוד.

<< יור >> היו"ר איתן גינזבורג: << יור >>

לא.

<< דובר_המשך >> אלעזר שטרן (יש עתיד-תל"ם): << דובר_המשך >>

סליחה, אתה אומר משהו אחר. אתה אומר, קודם אני אעשה. זה משהו אחר, איתן.
אתה לא שומע את ההבדל? יש הבדל בין אם ועדה צריכה תוך שבוע - -

<< יור >> היו"ר איתן גינזבורג: << יור >>

עד שבוע.

<< דובר_המשך >> אלעזר שטרן (יש עתיד-תל"ם): << דובר_המשך >>

- - לאשר או לבטל, לבין ועדה שיכולה לאשר ברגע שזה מתקיים. אתה לא מבין את
ההבדל?

<< יור >> היו"ר איתן גינזבורג: << יור >>

אבל היא יכולה לעשות את זה ממילא. גם בחוק הזה היא יכולה לעשות את זה
ממילא. היא יכולה להתכנס שעה אחרי שהשר חתם על הצו או שהממשלה קבעה את הצו,
ולבטל אותו.

<< דובר_המשך >> אלעזר שטרן (יש עתיד-תל"ם): << דובר_המשך >>

לא.

<< יור >> היו"ר איתן גינזבורג: << יור >>

כן.

<< דובר_המשך >> אלעזר שטרן (יש עתיד-תל"ם): << דובר_המשך >>

אם היא יכולה, אז מה חסר?

<< יור >> היו"ר איתן גינזבורג: << יור >>

אופיר כץ, בבקשה.

<< דובר_המשך >> אלעזר שטרן (יש עתיד-תל"ם): << דובר_המשך >>

אז מה חסר, נו? אז מה חסר? אם הוועדה יכולה לעשות את זה, אז למה צריך את
החוק הזה. הרי כל הנימוק שלכם היה עד שהוועדה מתכנסת. אתה אומר את מה שאני
אומר - - -

<< יור >> היו"ר איתן גינזבורג: << יור >>

כי היא יכולה והיא לא חייבת. בבקשה, משפט אחרון.

<< דובר >> קטי קטרין שטרית (הליכוד): << דובר >>

איתן, מצביעים?

<< יור >> היו"ר איתן גינזבורג: << יור >>

צריך לקיים דיון, קטי.

<< דובר >> אלעזר שטרן (יש עתיד-תל"ם): << דובר >>

אני חושב שהעניין הזה הוא בסוף פוגע במשק והוא גם מגדיל את התחלואה בגלל
שהוא נותן יד לחוסר מקצועיות, והינה אתם לא יודעים לתת, גם לא יודעים, גם
משרד הבריאות לא יודע, לתת את התשובות הכי בסיסיות שישי, כמה נדבקו באותם
מקומות שעכשיו הם הולכים לסגור.

<< דובר >> קטי קטרין שטרית (הליכוד): << דובר >>

אז חבל, היית צריך לבוא אתמול, לקרוא את כל הנתונים.

<< יור >> היו"ר איתן גינזבורג: << יור >>

אופיר, רוצה לדבר?

<< דובר_המשך >> קטי קטרין שטרית (הליכוד): << דובר_המשך >>

לא, לא. איתן, תקשיב לי. בוועדת קורונה אתמול נתנו את כל הנתונים, עם
מצגת - - -

<< דובר >> טלי פלוסקוב (הליכוד): << דובר >>

הוצגו לנו נתונים.

<< דובר >> אלעזר שטרן (יש עתיד-תל"ם): << דובר >>

את יכולה להגיד לי כמה?

<< דובר >> טלי פלוסקוב (הליכוד): << דובר >>

כן.

<< דובר >> קטי קטרין שטרית (הליכוד): << דובר >>

- - -

<< קריאה >> קריאות: << קריאה >>

- - -

<< דובר >> קטי קטרין שטרית (הליכוד): << דובר >>

יש מצגת - - -

<< יור >> היו"ר איתן גינזבורג: << יור >>

חברי הכנסת, חברי הכנסת. אופיר כץ, רצית להגיד משהו?

<< דובר >> אופיר כץ (הליכוד): << דובר >>

כן. אני רק אומר שהדיונים האלה היו בוועדות אחרות - -

<< דובר >> קטי קטרין שטרית (הליכוד): << דובר >>

כן, בוועדה קורונה ישבנו שלוש שעות אתמול.

<< קריאה >> קריאה: << קריאה >>

לא על זה.

<< קריאה >> קריאה: << קריאה >>

שלוש וחצי.

<< דובר >> אופיר כץ (הליכוד): << דובר >>

- - כמו שנאמר פה, ועדת קורונה, חוקה ומשפט. אנחנו פה צריכים להחליט אם
אנחנו נותנים קיצור או לא.

<< קריאה >> קריאות: << קריאה >>

- - -

<< דובר_המשך >> אופיר כץ (הליכוד): << דובר_המשך >>

הממשלה עושה כל מה שאפשר כדי לסייע לאזרחים. אל תתעלמו מהמצב הנוראי שאנחנו
נמצאים בו, וצריך למצוא את האיזון בין לעצור את ההידבקויות, החולים הקשים
ומקרי מוות נוספים, לבין לא לגרום לאנשים לקרוס כלכלית. ויש ועדות נוספות,
כמו שהיינו בוועדת הכספים, ואנחנו מנסים למצוא שם פתרונות מול האוצר - -

<< דובר >> בועז טופורובסקי (יש עתיד-תל"ם): << דובר >>

אבל מביאים כאן רק - - -

<< יור >> היו"ר איתן גינזבורג: << יור >>

תנו לו לדבר בלי להפריע.

<< דובר >> אופיר כץ (הליכוד): << דובר >>

- - איך לעזור לעסקים, ועובדים על זה הרבה שעות. ואני מאמין שבמהלך הימים
הקרובים אנחנו נראה תוכניות חדשות על מנת לסייע לעצמאים. אל תציירו את זה
כאילו סוגרים את המשק בשביל הכיף.

<< דובר >> בועז טופורובסקי (יש עתיד-תל"ם): << דובר >>

אבל זה מה שקורה. מה זאת אומרת?

<< דובר >> אופיר כץ (הליכוד): << דובר >>

סוגרים מקומות ומצמצמים פעילות בשביל לעצור את מה שקורה עכשיו לפני שנגיע
למספרים מטורפים.

<< יור >> היו"ר איתן גינזבורג: << יור >>

וכדי למנוע את סגירת המשק. לא סוגרים את המשק.

<< דובר >> בועז טופורובסקי (יש עתיד-תל"ם): << דובר >>

אבל איפה הטיפול באנשים? - - -

<< דובר >> חמד עמאר (ישראל ביתנו): << דובר >>

במקום לשבת כל הלילה והיום - - - בקריאה ראשונה, שנייה ושלישית, יביאו את
זה לוועדת הקורונה, ועדת הקורונה תחליט לא.

<< יור >> היו"ר איתן גינזבורג: << יור >>

חבר הכנסת עמר, תודה. חבר הכנסת פינדרוס, בבקשה.

<< דובר >> יצחק פינדרוס (יהדות התורה): << דובר >>

א', אני רוצה לומר שיכול להיות שיש ויכוח אם החוק הזה הוא טוב או לא טוב,
אבל ברור שהדיון שלו צריך להיות מיידי, וכל הדיונים אם הוא טוב או לא טוב
ואיך הוא צריך להיראות, צריכים להיות בין הקריאה הראשונה לקריאה השנייה
והשלישית.

קודם כל, כעובדה, אין ויכוח שזה נושא ראוי לדון בו והכנסת צריכה לדון בו.
האם קודם כל הממשלה מחליטה ואחרי זה הכנסת מבקרת? או האם קודם הכנסת מבקרת
ואחר כך הממשלה מחליטה?

<< דובר >> בועז טופורובסקי (יש עתיד-תל"ם): << דובר >>

לי יש ויכוח איתך.

<< דובר >> יצחק פינדרוס (יהדות התורה): << דובר >>

זה דיון ראוי ומכובד, והוא צריך להיערך בין הקריאה הראשונה לקריאה השנייה
והשלישית

<< דובר >> בועז טופורובסקי (יש עתיד-תל"ם): << דובר >>

לא מעכשיו לעכשיו.

<< יור >> היו"ר איתן גינזבורג: << יור >>

תן לו, בועז.

<< דובר >> בועז טופורובסקי (יש עתיד-תל"ם): << דובר >>

הוא אמר שאין ויכוח.

<< דובר >> יצחק פינדרוס (יהדות התורה): << דובר >>

אבל אני חייב לומר כוכבית שאני מרגיש מאוד לא בנוח כרגע בדיון הזה, כי בין
הדיון שהיה אצל יושב-ראש הכנסת על החוק הזה לבין עכשיו, קיבלה הממשלה שורה
של החלטות והבלבול בציבור הוא מטורף, הוא מטורף, משלוש סיבות.

קודם כל, שר הבריאות הודיע מקודם מעל בימת הכנסת שההגבלות נכנסות מיידית.
זאת אומרת, עומדים זוגות פה בגן הוורדים, מצטלמים בדרך לאולם, והשוטרים
עומדים באולם לסגור את האולמות. ואני מדבר על עובדות. מישהו פה השתגע, ואני
בדיוק עכשיו צריך לדון על החוק הזה. מאוד לא נוח לי. אני אומר את האמת.
כרגע אנשים מצטלמים פה בגן הוורדים, ובאולמות הגיעו שוטרים, ואני אתן לכם
שמות של אולמות. משהו בלתי מתקבל על הדעת באף מדינה מדויקת.

<< קריאה >> קריאות: << קריאה >>

- - -

<< דובר >> חמד עמאר (ישראל ביתנו): << דובר >>

איך יכול להיות דבר כזה? הרי עדיין לא אושר.

<< דובר >> טלי פלוסקוב (הליכוד): << דובר >>

- - -

<< דובר >> יצחק פינדרוס (יהדות התורה): << דובר >>

אני שואל את עצמי, גם אם שר הבריאות הטעה מעל בימת הכנסת והשוטרים לא
יודעים את זה, אני רוצה לדעת אם ההחלטות של הממשלה היום צריכות להתקבל
בוועדת קורונה או הן יחולו אוטומטית היום ב-12 בלילה כשנצביע בקריאה שנייה
ושלישית? מישהו צריך לתת הבהרות, כולל לשוטרים. אני אתן לך שמות של אולמות
שכבר הגיעו שוטרים, והחתן והכלה מצטלמים פה כרגע. האם זה נראה הגיוני?

<< יור >> היו"ר איתן גינזבורג: << יור >>

תודה רבה. חברת הכנסת שטרית.

<< דובר >> קטי קטרין שטרית (הליכוד): << דובר >>

קודם כל, אתמול בוועדת קורונה שלוש וחצי שעות חזרה ואמרה יושבת-ראש הוועדה,
אנחנו מחילים את התקנות מיד, מחר בשמונה בבוקר אין כלום. זאת אומרת, שמונה
בבוקר של היום.

<< דובר >> טלי פלוסקוב (הליכוד): << דובר >>

נכון.

<< דובר >> קטי קטרין שטרית (הליכוד): << דובר >>

אז צר לי מאוד שדווקא חברי הקואליציה מצטרפים לקמפיין - - -

<< דובר >> הילה שי וזאן (כחול לבן): << דובר >>

שנייה. קטי, אבל לא הבנת אותו נכון. אתמול מה שאנחנו אמרנו בוועדת קורונה
זה שמהיום בבוקר יהיו 50 איש. הצו הזה אומר במיידית סגירה.

<< דובר >> טלי פלוסקוב (הליכוד): << דובר >>

הם כבר מדברים על הצו החדש.

<< דובר >> הילה שי וזאן (כחול לבן): << דובר >>

בוא נעמיד דברים על דיוקם. זה מה שהוא אומר. זה כבר לא 50. אין חתונה.

<< דובר >> בועז טופורובסקי (יש עתיד-תל"ם): << דובר >>

הבלגן שולט.

<< קריאה >> קריאות: << קריאה >>

- - -

<< דובר >> בועז טופורובסקי (יש עתיד-תל"ם): << דובר >>

אני אומר, להכניס את כולם לכלא.

<< דובר >> חמד עמאר (ישראל ביתנו): << דובר >>

לכן אני אומר שזה יגיע לכנסת ואנחנו נקיים את הדיון.

<< דובר >> בועז טופורובסקי (יש עתיד-תל"ם): << דובר >>

בדיוק.

<< דובר >> יצחק פינדרוס (יהדות התורה): << דובר >>

לא, זה גם לא הגיוני. זה גם לא הגיוני - - -

<< דובר >> קטי קטרין שטרית (הליכוד): << דובר >>

רגע, אני שמעתי את כולכם ולא הפרעתי, אז תנו לי כמה דקות. בסדר?

<< דובר >> בועז טופורובסקי (יש עתיד-תל"ם): << דובר >>

לי הפרעת.

<< דובר >> קטי קטרין שטרית (הליכוד): << דובר >>

אני אגיד לך מה קורה. יש מצב חירום. המצב היום הוא מצב לא שפוט לחלוטין. יש
לך קואליציה שלא מבינה, וצריכים לעשות קצת בדק בית בתוך הקואליציה למה לא
מבינים. ויש לך אופוזיציה שמנסה ליצור מצב של כאוס במדינה. זה מה שמנסים
לעשות.

<< דובר >> בועז טופורובסקי (יש עתיד-תל"ם): << דובר >>

ממש לא.

<< דובר >> קטי קטרין שטרית (הליכוד): << דובר >>

הם לא באים לסייע - -

<< דובר >> בועז טופורובסקי (יש עתיד-תל"ם): << דובר >>

ממש לא.

<< דובר >> קטי קטרין שטרית (הליכוד): << דובר >>

הם לא באים להיות מתחת לאלונקה - -

<< דובר >> חמד עמאר (ישראל ביתנו): << דובר >>

תאמיני לי, האופוזיציה יותר אחראית מהקואליציה.

<< דובר >> קטי קטרין שטרית (הליכוד): << דובר >>

הם לא באים להיות מתחת - - -

<< דובר >> בועז טופורובסקי (יש עתיד-תל"ם): << דובר >>

הם השותפים הכי גדולים - - -

<< דובר >> חמד עמאר (ישראל ביתנו): << דובר >>

עד עכשיו מי שמפריע זה הקואליציה לעצמה.

<< דובר >> קטי קטרין שטרית (הליכוד): << דובר >>

אני אדבר. לא יעזור לך, בועז.

<< דובר >> בועז טופורובסקי (יש עתיד-תל"ם): << דובר >>

אנחנו רוצים שיהיה סדר במדינה.

<< דובר >> קטי קטרין שטרית (הליכוד): << דובר >>

אני אדבר. לא יעזור לך.

<< דובר >> אופיר כץ (הליכוד): << דובר >>

אתם רוצים סדר? היושב-ראש, כל ציוץ שני שלו קורא לאלימות.

<< דובר >> קטי קטרין שטרית (הליכוד): << דובר >>

הם לא מתחת לאלונקה. היושב-ראש שלו - - -

<< דובר >> חמד עמאר (ישראל ביתנו): << דובר >>

הקואליציה מפריעה לעצמה.

<< דובר >> קטי קטרין שטרית (הליכוד): << דובר >>

היושב-ראש שלו, היושב-ראש שלו - - -

<< קריאה >> קריאות: << קריאה >>

- - -

<< יור >> היו"ר איתן גינזבורג: << יור >>

סליחה, חברי הכנסת. שנייה, סליחה רגע. רגע, רגע, רגע.

<< דובר >> אופיר כץ (הליכוד): << דובר >>

יאיר לפיד, כל ציוץ שני שלו אומר שתהיה פה אלימות.

<< יור >> היו"ר איתן גינזבורג: << יור >>

רגע, חבר הכנסת כץ. רגע, רגע - - -

<< דובר >> קטי קטרין שטרית (הליכוד): << דובר >>

יאיר לפיד יצא בפרסומים: צאו החוצה, תתערבבו, תתקהלו, תעשו את הכול.

<< קריאה >> קריאה: << קריאה >>

- - - ואנחנו נעביר את החוק. הכול בסדר.

<< דובר >> קטי קטרין שטרית (הליכוד): << דובר >>

את מבינה אותי? הם יוצרים את הכאוס במדינה - -

<< דובר >> בועז טופורובסקי (יש עתיד-תל"ם): << דובר >>

הם? הם? רעיונות שלכם שמשתנים מהרגע להרגע.

<< דובר >> קטי קטרין שטרית (הליכוד): << דובר >>

- - והם רוצים שאנחנו ניתן לזה יד.

<< דובר >> חמד עמאר (ישראל ביתנו): << דובר >>

אנחנו החלטנו על סגירת אולמות באופן מיידי?

<< דובר >> קטי קטרין שטרית (הליכוד): << דובר >>

אסור לתת לזה יד.

<< קריאה >> קריאות: << קריאה >>

- - -

<< יור >> היו"ר איתן גינזבורג: << יור >>

חברי הכנסת.

<< דובר >> קטי קטרין שטרית (הליכוד): << דובר >>

אני סומכת על מערכת הבריאות - - -

<< דובר >> אלעזר שטרן (יש עתיד-תל"ם): << דובר >>

רוצה עוד קורונה? אנחנו הבאנו את הקורונה. יש לי עוד קצת בכיסים.

<< דובר >> קטי קטרין שטרית (הליכוד): << דובר >>

אני סומכת על מערכת הבריאות, אני סומכת על החלטות הממשלה. אני בטוחה
שיושבים וחושבים על כל צעד.

<< דובר >> חמד עמאר (ישראל ביתנו): << דובר >>

בגלל זה הגענו למצב הזה.

<< דובר >> קטי קטרין שטרית (הליכוד): << דובר >>

לצערנו הרב, אני פונה אפילו לממשלה ואומרת להם, תאטמו את האוזניים ל גבי
האופוזיציה כי זה הכאוס שמנסים ליצור.

<< דובר >> בועז טופורובסקי (יש עתיד-תל"ם): << דובר >>

אה, הינה, זה בדיוק מה שהם עושים.

<< דובר >> קטי קטרין שטרית (הליכוד): << דובר >>

תפעלו, תפעלו, אל תיכנסו ללחץ. אנחנו צריכים כרגע, כל המדינה צריכה להיכנס
למצב של חירום, לעבור את הגל השני, - -

<< דובר >> בועז טופורובסקי (יש עתיד-תל"ם): << דובר >>

המדינה בחירום.

<< דובר >> קטי קטרין שטרית (הליכוד): << דובר >>

- - ולחזור להיות מדינה ירוקה כפי שהיינו.

<< דובר >> בועז טופורובסקי (יש עתיד-תל"ם): << דובר >>

המדינה בחירום.

<< דובר >> קטי קטרין שטרית (הליכוד): << דובר >>

כשלא שמעו את רחשי האופוזיציה בצדדים, אפשר היה לפעול בצורה הגיונית. אבל
ברגע שמתחילים לשמוע - - -

<< דובר >> בועז טופורובסקי (יש עתיד-תל"ם): << דובר >>

האופוזיציה אשמה בבלגן? בזה שאף אחד לא מקבל כאן החלטות?

<< דובר >> קטי קטרין שטרית (הליכוד): << דובר >>

ברגע שמתחילים לשמוע ומתחיל להיכנס ללחץ, מתחיל הרפיון, האדישות, וזה מה
שקורה.

<< יור >> היו"ר איתן גינזבורג: << יור >>

תודה לכל הדוברים.

<< דובר >> אלעזר שטרן (יש עתיד-תל"ם): << דובר >>

אני הבאתי לך קצת קורונה בכיס.

<< יור >> היו"ר איתן גינזבורג: << יור >>

אני מבקש מהמשנה ליועץ המשפטי לממשלה רז נזרי, להסביר לוועדה מדוע נדרשת
הבקשה הדחופה להקדים את הדיון בהצעת החוק הזאת - - -

<< דובר >> בועז טופורובסקי (יש עתיד-תל"ם): << דובר >>

בכל הקריאות.

<< יור >> היו"ר איתן גינזבורג: << יור >>

חברים, אתם רוצים לעזור לי?

<< קריאה >> קריאות: << קריאה >>

- - -

<< יור >> היו"ר איתן גינזבורג: << יור >>

סליחה, שלום, רוצים לעזור לי? – בכל הקריאות היום, ומה מהות החוק, לפני
שיידון בוועדת הקורונה שתדון בגוף החוק.

<< דובר >> רז נזרי: << דובר >>

אחר הצהריים טובים. לא הייתי בכל הדיון - - -

<< יור >> היו"ר איתן גינזבורג: << יור >>

נכנסת די בהתחלה.

<< דובר >> בועז טופורובסקי (יש עתיד-תל"ם): << דובר >>

אני יכול להשלים לך.

<< יור >> היו"ר איתן גינזבורג: << יור >>

לא צריך.

<< דובר >> רז נזרי: << דובר >>

הייתי בדיון אחר בוועדת החוקה עם החוק הגדול, אבל אני אסביר את הדברים. אני
אקדים ואומר, אני מבין, חבר הכנסת פינדרוס, בהחלט יש, אתה אומר, אי ודאות.
נכון, זה המצב. גם הנגיף לא בדיוק תכנן איתנו מה קורה. גם הדיונים
הממשלתיים, אנחנו עושים לילות כימים, אנחנו, אנשי משרד המשפטים, בהכנת
החוקים בדיונים שמתנהלים כל הזמן, ויש פה שינויים תוך כדי תנועה. נכון,
לפני שבוע דיברו עד י"ז בתמוז, ועכשיו משנים. זאת המציאות. זה טוב. זה לא
טוב.

<< קריאה >> קריאה: << קריאה >>

לא, השאלה שלי - - -

<< יור >> היו"ר איתן גינזבורג: << יור >>

רגע, לא להפריע. אני מבקש לא להפריע.

<< דובר >> רז נזרי: << דובר >>

לחשוב מה זה חתן וכלה בחוסר ודאות – האמן לי, אני מנגיעה אישית, לפני שבוע
הבן שלי התחתן, הם גם כן היו ככה על חוט הזה. אני יודע בדיוק מה זה חוסר
הוודאות.

<< דובר >> אלעזר שטרן (יש עתיד-תל"ם): << דובר >>

למה? היה מותר 250 איש.

<< דובר >> רז נזרי: << דובר >>

כן, אבל היה צריך - - -

<< דובר >> קטי קטרין שטרית (הליכוד): << דובר >>

אבל האחיין שלי ביום רביעי מתחתן ואין לו חתונה.

<< יור >> היו"ר איתן גינזבורג: << יור >>

חברים, נו, עכשיו נתחיל לעבור לשמחות משפחתיות?

<< דובר >> רז נזרי: << דובר >>

לכן אנחנו בהחלט מה - - -

<< דובר >> אלעזר שטרן (יש עתיד-תל"ם): << דובר >>

קודם כל, מזל טוב, רז.

<< קריאה >> קריאה: << קריאה >>

לא הוזמנו.

<< דובר >> רז נזרי: << דובר >>

אבל יש מציאות שבה דברים משתנים תוך כדי תנועה. אנחנו באים לשקף לכם עכשיו,
לכנסת, כנציגי הממשלה, מה בעצם מתבקש.

שאל היושב-ראש מדוע החוק הזה דחוף. במצב הקיים פעלנו הרי בחודשים
מרץ-אפריל, בגל הראשון, מה שנקרא, הכול פעל לפי תקש"חים, לפי תקנות שעת
חירום. הממשלה התכנסה, לא התכנסה, היינו בדיונים טלפוניים, באישון לי, אחרי
שלוש, ארבע, חמש, שש שעות נגמר הדיון, יצא תקש"ח, לקח עוד שעתיים לפרסם
ברשומות, חל מיידית. זה לכאורה נוח לממשלה. חלק מהממשלה במצב כזה גם אומרים
לנו את זה, למה לא לפעול ככה? אנחנו חושבים שלא, למרות שזה נוח.

במצב נורמלי, כשיש כנסת מתפקדת, וגם חוק היסוד אומר את זה, שעד שלושה
חודשים מקסימום אפשר לפעול באמצעות תקנות לשעת חירום, ומי שאמור לחוקק, מי
שאמור לקבוע דברים כאלה זה הפרלמנט, זה הכנסת. מבחינה דמוקרטית, הכנסת זאת
שאמורה ליצור את המגבלות, לקבוע את האיזונים, בטח בנושאים כאלה רגישים
כשאתה פוגע בקניין של אנשים, אתה סוגר עסקים, אתה פוגע בכבוד, אתה פוגע
בזכויות. לכן אנחנו כן מביאים את הדברים עכשיו כמה שיותר לכנסת. זה צד אחד.

מצד שני, מטבע הדברים תבינו שהכנסת זה לא ישיבה ממשלתית של חמש-שש שעות
בלילה, קיבלנו החלטה וזהו. יש הליכים ויש דיונים בוועדה הזאת, ויש פטור,
ויש קריאה ראשונה, קריאה שנייה, קריאה שלישית. לכן אנחנו מנסים ליצור מסגרת
שמצד אחד מאפשרת את הגמישות לממשלה לקבל החלטות בצורה מהירה, ומצד שני
שיהיה פיקוח פרלמנטרי ראוי ושהדברים לא ייעשו – רק הממשלה החליטה וגמרנו.

במסגרת הזאת עלו כל מיני הצעות, לפני שבועיים-שלושה, ועדת קורונה וועדת
החוקה האריכו את התקנות לשעת חירום עד שחוק המסגרת הכולל, חוק הקורונה
הגדול, ייכנס לתוקף. ההארכה הזאת זה חוק. לצורך הדוגמה, היה כתוב שעד 250
בחתונה או 250 באירוע תרבות. עכשיו המספרים, מה לעשות, התפרצו בשבועיים
האחרונים, רוצים להוריד, ואנחנו צריכים לכאורה לתקן חוק בשלוש קריאות. אז
כל דבר כזה מטבע הדברים לוקח זמן.

בעצם מה שנעשה עכשיו, וזאת ההצעה הזאת, עד שחוק הקורונה הגדול יעבור – היו
בדרך הצעות אחרות שדיברו על לקבוע שתקש"ח יכול להיות עד תשעה חודשים,
וחשבנו שאנחנו - - - כי זה מפר את האיזון לגמרי בין הממשלה לבין הכנסת. היו
בדרך הצעות לקבוע שהממשלה תחליט והכנסת תידרש לזה תוך שלושה חודשים, גם זה
חשבנו שלא ראוי. פה אנחנו מבקשים – ואני אומר לכם את זה כנציג הממשלה
וכנציג משרד המשפטים שמנסים למצוא את האיזון הנכון – ליצור הצעה שמאפשרת
לממשלה יכולת להחליט מיידית שהתחולה היא מיידית, לא טעונה אישור הכנסת. כי
אם צריך עכשיו ואומרים המומחים כדי שישמעו את זה בוועדות, הוצגו המצגות,
ומומחים לא ממשלתיים דווקא, מומחים אחרים אומרים שכל יום פה וכל יומיים
יכולים לגרום אחרי זה לעלייה מעריכית של עוד מאות חולים אם נחכה
יומיים-שלושה, אז תסכימו גם אתם איתי שעם כל הכבוד לצורך בפיקוח פרלמנטרי,
לא ניקח בגלל זה סיכון של עוד מאות חולים. אבל אנחנו כן רוצים את הכנסת
בתמונה.

לכן החוק הזה, שכרגע מה שמתבקש לגביו זה פטור מחובת הנחה בדחיפות, להעביר
אותו מהר, קובע שהשינויים הללו שבחוק הקיים יהיו באישור ממשלה, כלומר, בצו
ממשלה, ולצורך התחולה שלהם לא יהיה טעון אישור בוועדה בכנסת ואישור הכנסת,
אבל זה מיד יבוא לכנסת ולכנסת יהיו לפי הפירוט שיש כאן, שבעה ימים לדון
בתקנות הללו, לדון, לאשר, לשנות; הכנסת יכולה להגיד לממשלה, לי לא נראה
שאתם רוצים לסגור את האולמות מעכשיו, תסגרו את זה מעוד שבוע. אם זה כבר
נעשה מיידית אז - - -

<< יור >> היו"ר איתן גינזבורג: << יור >>

היא יכולה לבטל.

<< דובר >> רז נזרי: << דובר >>

אבל נגיד, לבטל, אני רוצה לקבוע שמותר עד 100 ולא עד 50. לא השתכנעתי
מהנתונים שיש מספיק הדבקות בתרבות ואולי ההדבקות הם בבתי הכנסת - - -

<< דובר >> בועז טופורובסקי (יש עתיד-תל"ם): << דובר >>

ואם היא לא מצליחה - - -

<< דובר >> רז נזרי: << דובר >>

אבל הכנסת כן צריכה לאפשר לממשלה לא לחכות לדבר הזה, כי בינתיים עד שזה,
הנגיף רץ, וכל יום שחולף החולים יכולים להכפיל את עצמם. לכן התחולה תהיה
מיידית, והאישור של הכנסת יהיה תוך שבעה ימים. את המנגנון הזה לקחנו מחוק
הקורונה הגדול.

חוק הקורונה הגדול לא עבר בכנסת עדיין. הוא בדיונים, ובצדק. גם את זה רצו
לעשות, בואו נעביר את זה תוך 24 שעות. אמרנו שלא, אנחנו כנציגי הממשלה
אמרנו מתוך כבוד לכנסת, חוק כזה גדול, חוק הקורונה הגדול, לא מחוקקים ב-24
שעות. מצד שני, כן צריך לתת מענה מיידי. לכן הצורך בדבר הזה הוא כדי לתת
מענה מיידי, לאפשר את הטיפול המיידי בידי הממשלה לבד מצד אחד, ומצד שני,
שהכנסת תוכל לעשות את זה תוך שבוע. אין פה פתרונות של מאה אחוז. כמו שאמרתי
לכם, יש קולות והיו קולות בממשלה ומגורמים אחרים, אל תפריעו לנו, תנו
לממשלה לעבוד כי יש מלחמה, ובאופן אמיתי זה מלחמה, לא רואים את האויב - - -

<< דובר >> חמד עמאר (ישראל ביתנו): << דובר >>

למה לא שלושה ימים? למה שבעה ימים?

<< יור >> היו"ר איתן גינזבורג: << יור >>

עד שבעה ימים.

אבל רז, אנחנו אמרנו בשיחה אצל יושב-ראש הכנסת, ואני אומר את זה פה לחברי
הקואליציה והאופוזיציה, וגם לחברי ועדת הקורונה שנמצאים כאן, וזו הייתה
הצעה דווקא של עודד פורר, שזה לא יהיה נתון לחסדיו של יושב-ראש הוועדה,
ירצה – יכנס, לא ירצה – לא יכנס. הוועדה תצטרך להתכנס, - - -, תוך איקס
ימים, נגיד 72 שעות כדי לאפשר - - -

<< דובר >> בועז טופורובסקי (יש עתיד-תל"ם): << דובר >>

ואם היא לא מתכנסת?

<< דובר >> חמד עמאר (ישראל ביתנו): << דובר >>

החוק לא מדבר ככה.

<< יור >> היו"ר איתן גינזבורג: << יור >>

החוק לא מדבר ככה, אבל זה מה שאנחנו - - -

<< דובר >> חמד עמאר (ישראל ביתנו): << דובר >>

החוק לא מדבר. החוק מדבר - - -

<< יור >> היו"ר איתן גינזבורג: << יור >>

אבל עמאר, אתה לא מקשיב למה שאמרתי. החוק לא מדבר ככה. זו הייתה הצעה של
עודד פורר, ויושב-ראש הכנסת אמר שזאת הצעה טובה.

<< דובר >> חמד עמאר (ישראל ביתנו): << דובר >>

אני אומר לך מה החוק מדבר. אני לא ישבתי איתך בישיבה עם עודד פורר.

<< יור >> היו"ר איתן גינזבורג: << יור >>

אבל אני מסביר לך עכשיו.

<< דובר >> חמד עמאר (ישראל ביתנו): << דובר >>

אני מדבר איתך על החוק שקראתי אותו.

<< יור >> היו"ר איתן גינזבורג: << יור >>

אבל אני מסביר לך שזה מה שיתוקן. זה מה שיתוקן. אנחנו הולכים עכשיו לקריאה
שנייה ושלישית שיתקנו אותה.

<< דובר >> הילה שי וזאן (כחול לבן): << דובר >>

יש לנו שבעה ימים בוועדת הקורונה לדון בכל אחד מהסעיפים, ולשנות אותם ולבטל
אותם.

<< יור >> היו"ר איתן גינזבורג: << יור >>

בדיוק. בזה הולכים לדון עכשיו.

<< דובר >> הילה שי וזאן (כחול לבן): << דובר >>

כרגע צריך - - -

<< דובר >> חמד עמאר (ישראל ביתנו): << דובר >>

זה תלוי ביושבת-ראש הוועדה. אם תחליט יושבת-ראש הוועדה לא לכנס - - -

<< קריאה >> קטי קטרין שטרית (הליכוד): << קריאה >>

לא. היא תעשה את זה.

<< יור >> היו"ר איתן גינזבורג: << יור >>

לא נכון.

<< דובר >> חמד עמאר (ישראל ביתנו): << דובר >>

ואז הם ייכנסו לתוקף.

<< יור >> היו"ר איתן גינזבורג: << יור >>

לא נכון.

<< דובר >> קטי קטרין שטרית (הליכוד): << דובר >>

מה פתאום?

<< יור >> היו"ר איתן גינזבורג: << יור >>

אבל זה בדיוק השינוי.

<< דובר >> חמד עמאר (ישראל ביתנו): << דובר >>

החוק מדבר.

<< יור >> היו"ר איתן גינזבורג: << יור >>

לא, עמאר. אתה לא מבין. זה בדיוק התיקון שנעשה היום, אחרי שנאשר בקריאה
ראשונה, בוועדת הקורונה יהיה את התיקון הזה.

<< דובר >> יצחק פינדרוס (יהדות התורה): << דובר >>

איתן, אבל לא קיבלתי תשובה על מה ששאלתי. מה קורה כרגע?

<< דובר >> רז נזרי: << דובר >>

יש תשובה. מה שאמרתם בוועדה, גם אנחנו כיוונו לדעתכם בשיח הפנימי. לא רצינו
שייווצר מצב שבו הכול תלוי ביו"ר כזה או אחר, כי אז מה יכול לקרות? יכול
להגיד לנו יו"R ועדה או חבר כנסת אחר, אני לא מאשר את זה עד שאתם לא פותחים
את המקוואות או עד שאתם לא סוגרים אתה כדורגל, וכולי. לכן הוועדה חייבת
לדון תוך שבוע. אם היא לא הספיקה, באישור ועדת הכנסת יש לה עוד שלושה ימים.
אם עדיין לא, בסוף המליאה יכולה לדון ולאשר.

<< דובר >> בועז טופורובסקי (יש עתיד-תל"ם): << דובר >>

ואם היא לא דנה?

<< דובר >> חמד עמאר (ישראל ביתנו): << דובר >>

ואם לא דנים בזה, אז זה מאושר באופן אוטומטי?

<< דובר >> רז נזרי: << דובר >>

לא. אם המליאה לא יכולה לאשר את זה, אז אין תקנות. אז זה יפסיק.

<< דובר >> חמד עמאר (ישראל ביתנו): << דובר >>

ואם המליאה לא מתכנסת?

<< דובר >> רז נזרי: << דובר >>

לכן קבענו מסגרת זמנים כזאת: שבעה ימים ועדה, אחרי זה עוד שלושה ימים
בהארכה, ואם לא, המליאה צריכה לאשר.

<< דובר >> בועז טופורובסקי (יש עתיד-תל"ם): << דובר >>

ואם היא לא מאשרת?

<< יור >> היו"ר איתן גינזבורג: << יור >>

הצו מתבטל.

<< דובר >> בועז טופורובסקי (יש עתיד-תל"ם): << דובר >>

בתוך 10 ימים הוא מתבטל?

<< דובר >> חמד עמאר (ישראל ביתנו): << דובר >>

לא, לא מתבטל.

<< יור >> היו"ר איתן גינזבורג: << יור >>

כן מתבטל.

<< דובר >> חמד עמאר (ישראל ביתנו): << דובר >>

זה נכנס לתוקף.

<< יור >> היו"ר איתן גינזבורג: << יור >>

לא, זה נכנס לתוקף באופן מיידי.

<< דובר >> חמד עמאר (ישראל ביתנו): << דובר >>

לא, זה ממשיך.

<< דובר >> אלעזר שטרן (יש עתיד-תל"ם): << דובר >>

איתן, יש לי שאלה לרז.

<< יור >> היו"ר איתן גינזבורג: << יור >>

כן, בבקשה.

<< דובר >> יצחק פינדרוס (יהדות התורה): << דובר >>

אבל לא קיבלתי תשובה - - -

<< יור >> היו"ר איתן גינזבורג: << יור >>

רק שנייה, פינדרוס.

<< דובר >> רז נזרי: << דובר >>

התשובה היא שפוקעות התקנות, חבר הכנסת טופורובסקי.

<< יור >> היו"ר איתן גינזבורג: << יור >>

פוקעות התקנות. כנראה שקראתי את החוק.

<< דובר_המשך >> רז נזרי: << דובר_המשך >>

יכול להיות שהמליאה - - - שהיא לא דנה בעניין. וזה איזון נכון, כי אם
הממשלה קבעה משהו ולא מסוגלת גם אחרי שבועיים לאשר את זה בכנסת, זה אומר
שהכנסת לא רוצה לאשר את זה.

<< קריאה >> קריאה: << קריאה >>

זאת אומרת שלממשלה יש אינטרס שידונו - - -

<< קריאה >> קריאה: << קריאה >>

מתבטלות?

<< יור >> היו"ר איתן גינזבורג: << יור >>

כן, מתבטלות. פוקעות. כן.

<< דובר >> יצחק פינדרוס (יהדות התורה): << דובר >>

עדיין לא קיבלתי תשובה על מה ששאלתי. מה קורה עם ההחלטות שהוחלטו לפני שעה?
הן הולכות לוועדת קורונה? הן מחכות לחקיקה הלילה?

<< דובר >> רז נזרי: << דובר >>

התשובה היא שחלק מההחלטות שהממשלה קיבלה היום הן באישור צו מנכ"ל משרד
הבריאות - - - בתחולה מיידית - - -

<< קריאה >> קריאה: << קריאה >>

מה זה מיידי?

<< דובר >> רז נזרי: << דובר >>

ברגע שהמנכ"ל יחתום. אבל חלק מההחלטות שנוגעות לתרבות, למסעדות וכיו"ב, זה
עדיין טעון אישור של ועדת הקורונה.

<< דובר >> יצחק פינדרוס (יהדות התורה): << דובר >>

החתונות שנמצאות כרגע בחוץ?

<< קריאה >> קריאה: << קריאה >>

מה שסגירה זה שר הבריאות, נכון?

<< דובר >> רז נזרי: << דובר >>

ההגבלה ל-50 כבר הייתה מהיום בבוקר. לכן 50 זה כבר מהיום בבוקר. אני לא
מכיר אולם אירועים שעושה חתונה עם 50, מניסיון, הם לא פותחים אולמות ל-50.

<< דובר >> אלעזר שטרן (יש עתיד-תל"ם): << דובר >>

אני מכיר.

<< דובר >> יצחק פינדרוס (יהדות התורה): << דובר >>

אני מדבר על אולמות שעושים 50.

<< דובר >> בועז טופורובסקי (יש עתיד-תל"ם): << דובר >>

אשכנזים, אתה יודע.

<< דובר >> רז נזרי: << דובר >>

ההגבלה ל-50 שיורדים ל-20 עדיין טעונה אישור - - -

<< דובר >> יצחק פינדרוס (יהדות התורה): << דובר >>

אישור של ועדת קורונה או של החוק הזה?

<< דובר >> רז נזרי: << דובר >>

אני רוצה לבדוק את עצמי, שאני לא אגיד משהו - - -

<< יור >> היו"ר איתן גינזבורג: << יור >>

אבל פינדרוס, בוא נבדוק את זה אחר כך. לא בתוך המסגרת הזאת.

<< דובר >> בועז טופורובסקי (יש עתיד-תל"ם): << דובר >>

זה כולל את מערכת החינוך? שנייה, אני רוצה לשאול עוד שאלה.

<< יור >> היו"ר איתן גינזבורג: << יור >>

לא, - - - אני רוצה לעבור להצבעה.

<< דובר >> בועז טופורובסקי (יש עתיד-תל"ם): << דובר >>

אז אני רוצה התייעצות סיעתית.

<< דובר >> אלעזר שטרן (יש עתיד-תל"ם): << דובר >>

גם לי יש שאלה לרז.

<< יור >> היו"ר איתן גינזבורג: << יור >>

כן, בבקשה.

<< דובר >> בועז טופורובסקי (יש עתיד-תל"ם): << דובר >>

זה לא כולל את מערכת החינוך, נכון?

<< דובר >> רז נזרי: << דובר >>

מערכת החינוך, כרגע זה מאושר בצו מנכ"ל - - -

<< יור >> היו"ר איתן גינזבורג: << יור >>

זה לא כולל את מערכת החינוך.

<< יור >> היו"ר איתן גינזבורג: << יור >>

בבקשה, אלעזר שטרן, שאלה אחרונה.

<< דובר >> אלעזר שטרן (יש עתיד-תל"ם): << דובר >>

רק שנייה אחת. אני חושב שעלו פה על שאלה שהתשובה לה חשובה. האם החלטת
הממשלה על סגירה היא מעכשיו או היא צריכה אישור של ועדת קורונה?

<< דובר >> רז נזרי: << דובר >>

אז אני אומר, סגירת האולמות, המועדונים, הברים, המסעדות וכיו"ב, זה עדיין
טעון את אישור ועדת הקורונה במסגרת החוק החדש שאנחנו צריכים לעשות אותו.
כנ"ל גם חדרי כושר ובריכות. לעומת זאת, הנושא של התקהלויות, מותר עד 50 איש
להתקהל בחוץ או רק 20 – זה צו מנכ"ל משרד הבריאות. אם הוא כבר חתם או לא,
אני לא יודע להגיד לך. זה עניין של צו מנכ"ל, זה לא טעון אישור ועדה בכנסת.
יש דברים שטעונים אישור ועדה ויש דברים - - -

<< דובר >> אלעזר שטרן (יש עתיד-תל"ם): << דובר >>

אני מבין. אני חושב שהציבור, ואני אחד מהציבור, אני מכיר חתונה שצריכה
להיות הערב. לפי הכותרות בעיתונים - - -

<< קריאה >> קריאה: << קריאה >>

- - - אירועים, ברים ומועדונים, שאר ההגבלות דורשות את אישור הכנסת.

<< קריאה >> קריאה: << קריאה >>

הוא צודק. יש סתירה - - -

<< דובר >> אלעזר שטרן (יש עתיד-תל"ם): << דובר >>

בשביל זה אני שואל.

<< דובר >> יצחק פינדרוס (יהדות התורה): << דובר >>

אני לא סתם. הגיעו שוטרים לאולם - - -

<< דובר >> רז נזרי: << דובר >>

אולמות, מועדונים וברים טעונים עדיין את אישור הכנסת.

<< דובר >> אלעזר שטרן (יש עתיד-תל"ם): << דובר >>

אז יש לי עוד שאלה. זה ייקח חמש דקות לברר. אבל יש לי שאלה.

<< יור >> היו"ר איתן גינזבורג: << יור >>

חברי הכנסת, חמש דקות התייעצות סיעתית. ואחרי התייעצות סיעתית, נחזור
ונצביע.

<< הפסקה >> (הישיבה נפסקה בשעה 17:17 ונתחדשה בשעה 17:23.) << הפסקה >>

<< יור >> היו"ר איתן גינזבורג: << יור >>

טוב, חברים, אני מחדש את ישיבת הוועדה. אנחנו רוצים לעבור להצבעה על הקדמת
הדיון.

<< דובר >> אלעזר שטרן (יש עתיד-תל"ם): << דובר >>

רגע, אני ביקשתי לשאול.

<< יור >> היו"ר איתן גינזבורג: << יור >>

כן, בבקשה. שאלה אחרונה, חבר הכנסת שטרן.

<< דובר >> חמד עמאר (ישראל ביתנו): << דובר >>

לא, אני חייב שאלה.

<< יור >> היו"ר איתן גינזבורג: << יור >>

לא חייב.

<< דובר >> חמד עמאר (ישראל ביתנו): << דובר >>

שאלה אחת - - -

<< יור >> היו"ר איתן גינזבורג: << יור >>

לא, די. היה פה דיון יותר מדי ארוך להקדמת דיון.

<< דובר_המשך >> חמד עמאר (ישראל ביתנו): << דובר_המשך >>

שאלה קצרה.

<< יור >> היו"ר איתן גינזבורג: << יור >>

חבר'ה, יהיה דיון מהותי לחוק הזה. אנחנו בדיון להקדמת דיון. אנחנו לא בדיון
על מהות החוק.

אלעזר, שאלה קצרה, בבקשה.

<< דובר >> אלעזר שטרן (יש עתיד-תל"ם): << דובר >>

רז, אתה דיברת שהחוק הזה נועד לאפשר דיון ראוי, כאילו הממשלה תחליט. זאת
אומרת, בא לענות על ההתנגשות שבין צורך מיידי, נגיד לחסוך החיי אדם, לבין
דיון ראוי. אני לא רוצה כרגע להיכנס לפרטים של החוק. זה לא הזמן, עוד יהיה,
אם זה באמת חוסך חיי אדם או לא, אבל זה תוכנן של אותן החלטות שיגיעו. אני
כן רוצה לשאול אותך אם חוק המטרייה הזה, מה שעכשיו אנחנו דנים, אני מבין,
איתן, שהוא צריך לעבור בשלוש קריאות היום?

<< יור >> היו"ר איתן גינזבורג: << יור >>

כן.

<< דובר_המשך >> אלעזר שטרן (יש עתיד-תל"ם): << דובר_המשך >>

האם זה ראוי?

<< דובר >> רז נזרי: << דובר >>

אז אמרתי, להעביר חוק בשלוש קריאות זה לא דבר אידאלי ואנחנו לא אוהבים את
זה.

<< דובר >> אלעזר שטרן (יש עתיד-תל"ם): << דובר >>

באותו יום.

<< דובר >> רז נזרי: << דובר >>

אנחנו לא אוהבים את זה. זה לא דבר רע. אני ייעוץ משפטי לממשלה, לא לכנסת.
יש תהליכים בכנסת, שהם - - -. אבל אני כן אומר, מצב החלופות – ואני מתאר לך
דברים שאתמול נדונו ונבחנו. חלק מהאפשרויות שהיו, טוב, צריכים לעשות מהר,
מה נעשה, נעביר את חוק המסגרת הגדול.

<< יור >> היו"ר איתן גינזבורג: << יור >>

בסדר, את זה כבר אמרנו.

<< דובר >> אלעזר שטרן (יש עתיד-תל"ם): << דובר >>

אל תגיד לי רע, רע מאוד. אני אתן לך דבר אחד - - -

<< יור >> היו"ר איתן גינזבורג: << יור >>

רז, רז, סליחה. לא, לא, לא. רז, רז. עורך דין נזרי, עורך דין נזרי - - -

<< דובר >> אלעזר שטרן (יש עתיד-תל"ם): << דובר >>

אתה אומר לי יחסית לגרוע - - -

<< דובר >> רז נזרי: << דובר >>

- - - אלטרנטיבות.

<< יור >> היו"ר איתן גינזבורג: << יור >>

תודה. תודה.

<< דובר >> אלעזר שטרן (יש עתיד-תל"ם): << דובר >>

אני מבין, אבל האם לא יותר ראוי באלטרנטיבה להחליט עכשיו להכניס לדיון את
הפרטים שהממשלה רוצה?

<< יור >> היו"ר איתן גינזבורג: << יור >>

חבר הכנסת שטרן.

<< דובר >> אלעזר שטרן (יש עתיד-תל"ם): << דובר >>

לסגור את האולמות, שזה יהיה התוכן - - -

<< יור >> היו"ר איתן גינזבורג: << יור >>

חבר הכנסת שטרן, תודה רבה.

<< דובר >> רז נזרי: << דובר >>

בסדר, זה גם - - -

<< דובר >> אלעזר שטרן (יש עתיד-תל"ם): << דובר >>

זה הרבה יותר נכון מלעשות חוק - - -

<< יור >> היו"ר איתן גינזבורג: << יור >>

רז, אני מבקש לא לדבר יותר. די.

<< דובר >> אלעזר שטרן (יש עתיד-תל"ם): << דובר >>

זה הרבה יותר נכון מלעשות חוק - - -

<< יור >> היו"ר איתן גינזבורג: << יור >>

עמאר, שאלה אחרונה ועוברים ל הצבעה.

<< דובר >> חמד עמאר (ישראל ביתנו): << דובר >>

שאלה אליך. אנחנו מביאים חוק מאוד כבד ונותנים סמכות אדירה לממשלה עכשיו,
כאשר במדינת ישראל יש חוק. רק בשבוע שעבר או לפניו חוקקנו אותו, שמסמיך את
הממשלה להוציא כל צו שהיא רוצה. אבל היא צריכה להביא את זה לוועדת קורונה.
אם הנושא היה כל כך חשוב, אז למה בבוקר היום לא הביאו את זה לוועדת
הקורונה? התקיים דיון כמו שצריך בוועדת קורונה, ובסופו של דבר אושרו הצווים
שהיא רוצה לסגור, לפתוח, מה שהיא רוצה הממשלה. אבל למה אנחנו לא עושים את
זה?

<< יור >> היו"ר איתן גינזבורג: << יור >>

הוא הסביר את זה קודם.

<< דובר_המשך >> חמד עמאר (ישראל ביתנו): << דובר_המשך >>

הבעיה של הממשלה, אמרה, נופל לך בסוף שבוע, וגם יושב-ראש הוועדה כאן אמר,
נופל בסוף שבוע. למה לא מגבילים את זה רק לסוף שבוע? והכנסת חייבת להתכנס
ביום ראשון, ואם לא תתכנס, הצו יבוטל?

<< יור >> היו"ר איתן גינזבורג: << יור >>

אמרת את זה כבר קודם.

<< דובר >> אלעזר שטרן (יש עתיד-תל"ם): << דובר >>

איתן, אתה לא הקשבת לי. אמרתי, תביאו היום חוק על התוכן, על ההחלטות של
הממשלה של היום.

<< יור >> היו"ר איתן גינזבורג: << יור >>

הבנתי. זה בדיוק שאומר חמד עמאר עכשיו.

<< דובר >> אלעזר שטרן (יש עתיד-תל"ם): << דובר >>

לא umbrella, לא umbrella.

<< יור >> היו"ר איתן גינזבורג: << יור >>

אני הבנתי. חמד עמאר אמר אותו דבר הרגע. והיום הייתה הסכמה אצל יושב-ראש
הכנסת בין כל ראשי הסיעות, שהדבר הזה יבוא, יידון ויעלה לדיון במליאה בשלוש
קריאות. זו הייתה הסכמה של כל ראשי הסיעות.

אני מבקש להעלות להצבעה. מי בעד הקדמת הדיון בכל הקריאות? ירים את ידו.

<< דובר >> אלעזר שטרן (יש עתיד-תל"ם): << דובר >>

רוויזיה.

<< יור >> היו"ר איתן גינזבורג: << יור >>

מי נגד?

הצבעה

בעד – 7

נגד – 4

בקשת הממשלה אושרה.

<< קריאה >> קריאות: << קריאה >>

רוויזיה.

<< יור >> היו"ר איתן גינזבורג: << יור >>

תתקיים רוויזיה. אנחנו נודיע על מועד הרוויזיה. תודה, הישיבה נעולה.

<< סיום >> הישיבה ננעלה בשעה 17:26. << סיום >>
