הכנסת העשרים

מושב רביעי

פרוטוקול מס' 7, 8

מישיבת הוועדה המשותפת לוועדת הכלכלה ולוועדת הכנסת לדיון בהצעת חוק
התקשורת (בזק ושידורים) (תיקון – אסדרת הערוצים הייעודיים), התשע"ח-2017
(פ/4143/20)

יום רביעי, א' בשבט התשע"ח (17 בינואר 2018), שעה 16:00

סדר היום:

הצעת חוק הרשות השנייה לטלוויזיה ורדיו (תיקון מס' 44) (אסדרת רישיונות
לשידורי טלוויזיה), התשע"ח-2018

נכחו:

חברי הוועדה:

יואב קיש – היו"ר

דב חנין

איתן כבל

איילת נחמיאס ורבין

רועי פולקמן

חברי הכנסת:

אמיר אוחנה

שרן השכל

אחמד טיבי

מיכאל מיכאלי

עודד פורר

מוזמנים:

  ------------------------------------------------------------------------
  זיו גלעדי     –   עוזר ראשי ליועמ"ש, משרד התקשורת
  ------------- --- ------------------------------------------------------
  אבי שמידט     –   יועץ השר, משרד התקשורת

  עדי קופלוביץ  –   מנהל תחום בכיר רגולציה ומחקר בינלאומי, משרד התקשורת

  שירה גרינברג  –   סגנית הממונה על התקציבים, משרד האוצר

  עמרי בן חורין –   רפרנט תקשורת ותיירות באגף תקציבים, משרד האוצר

  רעיה עדני     –   רכזת תקשורת ותיירות באגף תקציבים, משרד האוצר

  אלידור בליטנר –   עוזרת ראשית ייעוץ וחקיקה, משרד המשפטים

  צחי משעל      –   עו"ד, האגודה לזכות הציבור לדעת

  אלעד מלכא     –   מנכ"ל, האגודה לזכות הציבור לדעת

  יונתן ביסקי   –   מנהל פרוייקטים, המועצה לשידורי כבלים ולשידורי לוויין

  ניר שויקי     –   מנכל בפועל, הרשות השניה לטלוויזיה ולרדיו

  אופיר ביתן    –   עוזר מנכל, הרשות השניה לטלוויזיה ולרדיו

  מיכל גרוס     –   עו"דבלשכה המשפטית ויו"ר ועד העובדים, הרשות השניה
                    לטלוויזיה ולרדיו

  מירב שחר      –   יועצת רגולציה, שידורי קשת

  איתי ערן בר   –   עו״ד, שידורי קשת
  לבב               

  שרית הכט      –   יועמ״ש, שידורי קשת

  טלי גורן      –   סמנכל''ית, שידורי קשת

  לי בוטוין     –   עו״ד, שידורי קשת

  נגה           –   עו"ד, שידורי קשת
  רובינשטיין        

  אלעד כהן      –   עו"ד, שידורי קשת

  אבי כאכון     –   קשת, ערוץ 24, שידורי קשת

  אסיף בניש     –   דובר שחם איגוד שחקני המסך, ארגוני יוצרים ומבצעים

  אורי רשטיק    –   מנכ"ל שח"ם איגוד שחקני המסך, ארגוני יוצרים ומבצעים

  אסנת טרבלסי   –   יו"ר פורום היוצרים הדוקומנטרים, ארגוני יוצרים ומבצעים

  רועי עידן     –   הנהלה איגוד התסריטאים, ארגוני יוצרים ומבצעים

  לירן עצמור    –   ועד מנהל, פורום היוצרים הדוקומנטרים, ארגוני יוצרים
                    ומבצעים

  אסף אמיר      –   חבר הנהלה, תכנים מפיקי קולנוע וטלוויזיה, ארגוני יוצרים
                    ומבצעים

  איתמר אביטן   –   מנכ"ל אקט, ארגוני יוצרים ומבצעים

  ירדן מזרחי    –   עו"ד, רשות ההגבלים העסקיים

  עמנואל ברכפלד –   עו"ד, רשות ההגבלים העסקיים

  אילאיל לבנת   –   יועמ"ש, שידורי רשת

  דבורה קמחי    –   סמנכ"ל רגולציה וייעוץ משפטי, ישראל 10

  מיכל פליישר   –   סמנכ"ל רגולציה, חברת הוט

  יורם מוקדי    –   סמנכל תוכן, חברת הוט

  מיכל רפאלי    –   סמנכלית רגולציה, חברת יס
  כדורי             

  מודי שרפסקי   –   עורך דין, חברת יס

  יצחק קליין    –   ראש מחלקה מדינית, פורום קהלת

  שכי פרנץ      –   מנכ"ל ערוץ 20, הערוצים הייעודיים

  מירי נאור     –   יועמ"ש ערוץ 20, הערוצים הייעודיים
  אליאס             

  נתנאל סימנטוב –   נציג בעלים ערוץ 20, הערוצים הייעודיים

  ברנרד טנוס    –   מנהל תוכן הלא טי וי, הערוצים הייעודיים

  דב אברמוביץ   –   יועמ"ש ישראל פלוס, הערוצים הייעודיים

  אירית שגב     –   דוברת ערוץ 20, הערוצים הייעודיים

  יורי קגנוביץ  –   מנכ״ל ישראל פלוס ערוץ 9, הערוצים הייעודיים

  נחשון אקסלרד  –   מזכיר החברה, האלא טי.וי, הערוצים הייעודיים

  בסאם ג'אבר    –   מנכ"ל אתר פאנט בערבית

  זיו מאור      –   מנ"כל האגודה לזכות הציבור לדעת

  רוני ליטנצקי  –   שדלן/ית (כהן-רימון-כהן), מייצג/ת, את yes

  אורלי בן שמאי –   שדלן/ית (אימפקט (ל.א.ב) בע"מ, מייצג/ת את רשת

  דפנה כהן      –   שדלן/ית (כהן-רימון-כהן), מייצגQת את yes
  איוניר            

  טל אלוביץ     –   שדלן/ית (פוליסי בע"מ), מייצג/ת את קשת

  טל נחום       –   שדלן/ית (כהן-רימון-כהן), מייצג/ת את yes

  נועה גונן     –   שדלן/ית (גורן עמיר יועצים בע"מ), מייצג/ת את Hot

  מירב שמולי    –   שדלן/ית (גלעד יחסי ממשל ולובינג), מייצג/ת את ערוץ 9
                    (לקוחות קבועים נוספים שנושא הישיבה נוגע אליהם באופן
                    ישיר: הפדרציה הישראלית לתקליטים וקלטות בע"מ)

  משה ביבי      –   שדלן/ית
  ------------------------------------------------------------------------

ייעוץ משפטי:

אתי בנדלר

נעמה דניאל

מנהל/ת הוועדה:

לאה ורון

רישום פרלמנטרי:

יפעת קדם

הצעת חוק הרשות השנייה לטלוויזיה ורדיו (תיקון מס' 44) (אסדרת רישיונות
לשידורי טלוויזיה), התשע"ח-2018, פ/4143/20 כ/752, הצעת ח"כ שרן השכל

היו"ר יואב קיש:

שלום לכולם, אחר הצהריים טובים, אנחנו פותחים את הדיון. ערוץ 99 עוד דקה
יצטרפו לדיון. אני נוהג לפתוח כשאני רוצה לפתוח, אני פחות רגיש לשעות
הפתיחה של הטלוויזיה, למרות שאנחנו עוסקים בנושא טלוויזיה.

איילת נחמיאס ורבין (המחנה הציוני):

היום ניהלתי דיון בוועדת הכלכלה. לא הבנתי למה אנשי ערוץ הכנסת יושבים לי
הגב. זה היה שידור ראשון מהוועדה.

היו"ר יואב קיש:

אני עשיתי כבר.

איילת נחמיאס ורבין (המחנה הציוני):

פה?

היו"ר יואב קיש:

כן.

איילת נחמיאס ורבין (המחנה הציוני):

אולי בנגב.

היו"ר יואב קיש:

לא, פה. אבל הם משתמשים - -

טוב, שלום לכולם, שלום לחברות וחברי הכנסת. חבר הכנסת אחמד טיבי נמצא פה
במקום חבר הכנסת דב חנין. אני כבר יודע שהייתה בקשה של הסיעה שתחליף אותו.
כנראה שמיקי זוהר יעשה את זה ואתה תהיה פה בהמשך בהצבעות, אבל היום אתה
מצביע במקומו.

אני רוצה לתת סדר לגבי הנושאים שאנחנו דנים היום. אני רוצה לתת בשורה טובה
לכולם. באזור השעה 20:00 יהיו סנדביצ'ים. אנחנו ממשיכים, לא עוצרים. אני
רוצה להגיד ככה: יש לנו שני נושאים שאנחנו נדון בהם היום. הראשון, נושא
שהצגנו יחד עם השר איוב קרא לפני כשעתיים, את הכוונה שלנו לשנות חקיקה
שתשפיע גם על הערוצים המסחריים הגדולים. אנחנו נעלה את זה פה לדיון ביחד עם
חברת הכנסת שרן השכל. נעשה רגע סדר. אנחנו התחלנו מהצעת חוק פרטית של חברת
הכנסת שרן השכל, שבאה ונגעה רק בערוצים הייעודיים. בהתאם לכוונת הממשלה,
כוונת שר התקשורת ומשרדי הממשלה, יש רצון ברור להקל חקיקה ובירוקרטיה על
שוק התקשורת ושוק המשדרים המסחריים. עכשיו אנחנו, מצד אחד, פותחים, מה
שנקרא, ערוץ זעיר מסחרי שיכניס תחרות ויכניס שחקנים חדשים לשוק. זו משימה
אחת שאנחנו עוסקים בה, שבה אנחנו רוצים מינימום רוגלציה, מינימום מגבלת
כספיות. זה נתיב של עד 80 מיליון שקל הכנסות, נקי ככל האפשר ממגבלות, שיבנה
תחרות. מצד שני, אנחנו לא יכולים להישאר במציאות שהערוצים המסחריים הגדולים
היו כבולים בה במשך 20 שנה כשהם היו בשוק לא פתוח, לא תחרותי, אז אמרנו: אם
אנחנו הולכים ופותחים את השוק לתחרות, שזו כוונתנו, גם צריך לבוא ולהבין
איפה הבעיות של הערוצים המסחריים, להקל עליהם. אני חושב שיש רוב בין חברי
הכנסת לכך שהעולם של שנות התשעים ותחילת האלפיים לא דומה לעולם של היום,
ושאנחנו צריכים בעניין הזה גם לעזור לערוצים המסחריים הקיימים בשוק. המשימה
הראשונה שהתחלנו זה לקחת את כל הערוצים הייעודיים, ללא הבדלי דת, גזע, מין
שפה, לא יודע מה אתם רוצים, ולשמור עליהם. המטרה שלנו היא לעשות פלורליזם
בתקשורת. לא יכול להיות שיום אחרי שנעשה את המהלך סוגרים ערוץ, חס וחלילה.
אני אומר שאם זה מה שקורה, אנחנו נכשלנו בתפקידנו. אנחנו דואגים שכל אותם
ערוצים ייעודיים יוכלו למצוא את הפינה שלהם ברשות השנייה, יוכלו להמשיך
לשדר ללא שינוי מהמציאות הקודמת שהייתה להם בכבלים ובלוויין. זה בגדול
תמונת המצב שהוועדה הזאת מטפלת בה. בסוף, אני אומר לכולם, לא כולם יהיו
מרוצים מכל מה שקרה. אני צריך שכולם ידעו לחיות בעולם החדש, להרגיש שהקשיבו
להם, שמעו אותם וגם עזרו להם.

אני רוצה לספר לכם, אחד הנושאים הכי כבדים על הערוצים המסחריים זה באמת כל
מה שקשור ליצירה, ובצדק. יצירה ישראלית בשוק מצומצם של שפה עברית חשובה
לכולנו. בעניין הזה אנחנו שומרים על היוצרים. אתמול היינו בישיבה מאוד
ארוכה, חבר הכנסת כבל ואני, עם היוצרים. אני אומר לכם, שמענו אותם. אני גם
הולך טיפה לשנות אולי מהדברים שרצינו לעשות ובאמת לשמור על נושא היצירה
ולהקפיד שאם עושים שינויים הם לא יפגעו ברמה כזאת שתזעזע את הענף של
היוצרים.

אנחנו הולכים לעסוק, מכל מה שאמרתי, בשני נושאים עיקריים. ראשית, נתחיל
בשינויים שאנחנו רוצים להוביל בחקיקה. יושבת לידי היועצת המשפטית של
הוועדה. אני יודע שלא בהכרח עם כל דבר תסכימי. את תביעי את ההתנגדות, אם יש
לך, ואנחנו נשקול. אנחנו כן נבחן את מה שאמרנו מלכתחילה, וזה שבכוונתנו
לעשות שינויים שישפיעו גם על הערוצים המסחריים עצמם. זה אחד.

שניים, ברגע שנסיים את זה, נפנה לטפל בערוץ המסחרי הזעיר. ביקשתי מכולם
להכין את הרשימות של הסעיפים שאנחנו רוצים. אנחנו לא עובדים בשיטת ה-white
list, אני אומר את זה לכל החברים שהיו פה בסיבוב הקודם. בענין הזה אני
בהחלט מקבל את ההמלצה של היועצת המשפטית. אנחנו נעבוד בעניין של black
list, בלי קונטציות לפה או לפה, כשהמשמעות היא שאנחנו נעבור סעיף סעיף
ונראה מה רלוונטי לתפישתנו לערוץ זעיר ומה לא רלוונטי. זו מהות הישיבה
להיום. היא תתארך. למה היא תתארך? כי יש פה את חוק הרשות השנייה עם כל
הסעיפים שלו. בחלק השני של הדיון, שהוא יהיה דיון ארוך, אנחנו נעבור סעיף
סעיף ונחליט אם הוא יחול על ערוץ זעיר או לא יחול על ערוץ זעיר. זו הסיבה
לכך שהדיון הזה יהיה דיון ארוך.

עכשיו אני רוצה להתייחס לנושאים שהיו בסיכום עם שר התקשורת וגם עם המשרדים
השונים. בכוונתנו לשנות חקיקה שתשפיע גם על הערוצים המסחריים הגדולים.
ראשית, בהתייחסות למבנה הבעלות.

איתן כבל (המחנה הציוני):

אדוני היושב-ראש, אפשר הערה לדיון?

היו"ר יואב קיש:

בקשה, הערה לסדר.

איתן כבל (המחנה הציוני):

האם אנחנו באמת מתכוונים לעבור על כל הדפים האלה?

היו"ר יואב קיש:

כן, ברמה מסוימת.

איתן כבל (המחנה הציוני):

זה או כן או ברמה?

היו"ר יואב קיש:

כן.

איתן כבל (המחנה הציוני):

אני פשוט רוצה להציע הצעה. זה נשמע לי מופרך. אתה בא להקל עלינו.

היו"ר יואב קיש:

לא עלינו, עליהם.

איתן כבל (המחנה הציוני):

לא התכוונתי במובן הזה. אני חושב שצריך להקים פה, להביא איזה שהוא תחשיב,
כי הרוב הוא מוסכם. הזמן שנבזבז - -

היו"ר יואב קיש:

אני אגיד לך מה הבעיה שלי.

איתן כבל (המחנה הציוני):

אני רק מציע. הדברים הם מאוד חשובים, אבל הזמן שאנחנו נעבור - -

היו"ר יואב קיש:

מה אתה מציע?

איתן כבל (המחנה הציוני):

אני מציע להקים מתוכנו איזה צוות, לשבת, לעבור דבר דבר, להביא את הדברים.

היו"ר יואב קיש:

כמקשה אחת, בלי לדון?

איתן כבל (המחנה הציוני):

לא, על מה שיש הסכמה, ואז אתה עובר אותו - -

היו"ר יואב קיש:

אתה יודע מה זו הסכמה? הערוצים הייעודיים יסכימו.

איתן כבל (המחנה הציוני):

אתי, גם אתמול כששלחת לי את האס אם אס, היה ברור לי שאני קורא סעיף סעיף
ועובר דבר דבר, אבל יש הבדל כשאתה מביא לפה נוסח מבושל, עובר עליו, ואז לא
על כל דבר נשארים שעה - -

שרן השכל (הליכוד):

אבל מי יבשל אותו?

איתן כבל (המחנה הציוני):

אני מציע.

שרן השכל (הליכוד):

אני ואתה יכול להיות שנסכים או לא נסכים.

איתן כבל (המחנה הציוני):

אתה יודע מה? חבר'ה, עזבו.

היו"ר יואב קיש:

יש לי הצעה, חבר הכנסת כבל.

שרן השכל (הליכוד):

בגלל זה אמרתי מלכתחילה שנעשה מה כן, מה לא.

איתן כבל (המחנה הציוני):

תקשיבי, את מניחה את החוק. אם מישהו חושב שזה יכול לקחת - -

שרן השכל (הליכוד):

אמרתי את זה בפעם הקודמת. בגלל זה אמרתי שנגיד מה כן, לא מה שלא.

היו"ר יואב קיש:

חבר הכנסת כבל, אני חושב, ואנחנו נתחיל בשיטתי, שזה יצליח.

איתן כבל (המחנה הציוני):

הלוואי.

היו"ר יואב קיש:

אם אני אגלה במהלך הדיון שאנחנו נתקעים, כי לדעתי אין שוני גדול - -

איתן כבל (המחנה הציוני):

זה לא שאני התכוונתי לעקוף את ההקראה. ההקראה תיעשה. יש הבדל - אתי, את
יודעת, גם בוועדה אני עושה את זה - בין זה שאנחנו יושבים ומסכמים את
המסגרות ואז יותר קל להתקדם עם זה, מאשר כשאתה מתחיל על כל דבר כאילו פעם
ראשונה.

אתי בנדלר:

אני רק רוצה בכל זאת להעיר להצעתך, חבר הכנסת כבל, מדוע נענעתי את ראשי
מימין לשמאל ולא הנהנתי מלמעלה למטה. הליך החקיקה כעת הוא הליך חריג בכל
קנה מידה, במובן זה שעל בסיס הצעת חוק פרטית - הייתי אומרת דלה מבחינת
ההיקף שלה - הוועדה מתכוונת - -

איילת נחמיאס ורבין (המחנה הציוני):

לבנות מלמטה למעלה.

אתי בנדלר:

לבנות מחדש את עולם השידורים המסחריים. עכשיו, ההליך הזה נעשה בלי שהייתה
הצעת חוק בעניין, בלי שהיה תזכיר, בלי שיש דברי הסבר להצעה הזאת. בונים
עכשיו הצעת חוק, ישר דנים ומקבלים החלטות לגביה. עכשיו הדברים נעשים, אבל
הם נעשים בהיקף הרבה יותר מצומצם. אני חושבת שכדי שהליך החקיקה יהיה סביר -
אני לא יכולה לומר טוב - בהקשר הזה, זה מחייב לפחות להתייחס לכל אחד
מהסעיפים שרוצים לשנות, אם רוצים לשנות, ושיהיה בו דיון.

היו"ר יואב קיש:

מאה אחוז, תודה. אני מסכים, אנחנו נפעל כך. אני רוצה כרגע לפתוח את הדיון.
אני אקריא את רשימת הסעיפים שבכוונתי להציג לחברי הוועדה ולפורום, שזה דבר
שישפיע על הערוצים המסחריים הגדולים.

שרן השכל (הליכוד):

רק על המסחריים?

היו"ר יואב קיש:

על כולם.

שרן השכל (הליכוד):

גם על זעירים.

היו"ר יואב קיש:

כל מה שמשפיע על הגדול יהיה בהגדרה על הזעיר. אחרי זה תהיה קטגוריה נפרדת
רק לזעיר. חברים, אני משייך את זה למספר קטגוריות. ראשית, הנושא של סוגה
עילית. בנושא סוגה עילית דיברנו על זה שזה יהיה אחוז מהמחזור. יש שאלה
פתוחה. כרגע המספר שנקבע הוא 12, תריסר אחוזים. אנחנו הולכים להעלות את זה.
אני מבין, ולגבי זה נשמע את משרד האוצר, שהתחילו עם 12, אבל אמרו ש-17 זה
המצב הקיים. אנחנו נקיים דיון על המספר, איזה מספר, מה יהיה. זה כרגע דבר
אחד. לגבי סוגה עילית, ופה אני רוצה להגיד - -

אתי בנדלר:

וכאן, אדוני, הוועדה חייבת לקבוע מה זה מהמחזור, כי הבנו שאתה מדבר על
הכנסות. הבנו, ממסמך שנשלח ממשרדה של הגברת רובינשטיין, שאחרים הבינו שזה
מפרסומות. אני מבקשת לקבל הנחיות ברורות לעניין הזה.

היו"ר יואב קיש:

אז אל"ף, גם על זה נעשה דיון.

איתן כבל (המחנה הציוני):

זה מסוג הדברים שחייב - -

היו"ר יואב קיש:

חייב. אני אומר, אני לא עכשיו פותח את זה לדיון. אנחנו נעשה על זה דיון.
כשמדברים על מחזור, לתפישתי זה הכנסות מפרסום או מפרסומות דרך הטלוויזיה.
לצורך העניין, גם תוכן שווקי, גם פרסומות, לא מה שמובא ממקורות אחרים.

אתי בנדלר:

השאלה אם ממתן שירותים לפי החוק - אני לא יודעת - כי זה מוגדר היום כהכנסות
בתוספת השנייה.

היו"ר יואב קיש:

נדבר על זה. כל דבר ייבחן. יש נושא שאני כן רוצה להבהיר פה לכולם. יש בנושא
סוגה עילית שני דברים שאני רוצה שנתייחס אליהם. אחד, נאותות הפקה. בנאותות
הפקה – דרך אגב, בהמשך לשיחתי אתמול עם היוצרים - אין בכוונתי לגעת. נאותות
הפקה תישאר. אני רוצה להגיד לחבריי היוצרים, וגם בטלוויזיה, לא כולם יהיו
מרוצים ממה שקורה פה, אבל כולם צריכים להגיד שבסוף הגענו למתווה נכון. מצד
שני, לגבי סוגה עילית, כל שאר המגבלות שנמצאות שם - חלוקה פנימית, דרמה,
שעות, סוג כזה, סוג אחר - מבוטלות. זאת אומרת, הזכיין או בעל הרישיון, שני
דברים יעמדו למולו ברגע שהוא בא להכין סוגה עילית. יהיה לו מספר שישקף את
האחוז מההכנסות שעליו הוא מתחייב להכין, כשמול זה יהיה לו נאותות הפקה. איך
הוא מחליט אם הוא עושה רק דרמות, אם הוא עושה רק זה, זה כבר בשיקולי הניהול
הפנימיים שלו. אני מקווה שהבהרתי לכולם את הכוונה שלי בסעיף הזה. התיקונים
שינבעו מכך הם לא פשוטים, אבל המסר מאוד ברור.

איתן כבל (המחנה הציוני):

ועל נאותות הפקה.

היו"ר יואב קיש:

ועל נאותות הפקה. לא נכנסים ל-micromanagement של הערוץ בעניין הזה.

איילת נחמיאס ורבין (המחנה הציוני):

אלו שתי הצהרות מאוד חשובות.

היו"ר יואב קיש:

כן. עכשיו אני רוצה ללכת לנושא הבא, שזה חובת הרכישה של הפקות חיצוניות.
אנחנו היום נמצאים בחוק במצב שבנושא של הפקות מקומיות יש חובה לזכיינים
הגדולים לקנות 65% מהתוכן בחוץ, 35% in-house. ההתערבות הגסה הזאת, וזה
לתפישתי אני אומר, בהכרחה - זאת אומרת, את התוכן הם עושים ממילא - שתעשו את
זה בחוץ, הדבר הזה זה משהו שאני אומר לכם שנראה לא הגיוני. אתמול אמרתי
שהיה בכוונתי לוותר לחלוטין ולאפשר להם את כל הקנייה בתוך הבית, אם הם
רוצים, או בחוץ, ללא מחויבות בחקיקה. בעקבות שיחתי אתמול עם היוצרים, ואני
אומר לכם את זה, הבנתי את הרגישות, לכן הצעתי היא להחליף, זאת אומרת, 65
בבית, 35 בחוץ, זו ההצעה.

איילת נחמיאס ורבין (המחנה הציוני):

אז בוא נגיד: תודה רבה, שלום ליוצרים, היה נעים להכיר.

היו"ר יואב קיש:

איילת, תודה, הבנתי.

איתמר אביטן:

כמה זה היום?

היו"ר יואב קיש:

היום זה 35 בבית, 65 בחוץ. הייתה כוונה, אני אומר לך, לבטל את זה לגמרי, כי
אמרו שזה לא הגיוני שמתערבים להם במה שהם עושים. הרי זה כסף. את המוצר הם
מביאים. למה אתה מכריח אותו לשלם למישהו בחוץ יותר יקר אם הוא יכול לעשות
את זה בבית? נדון על זה. אני לא רוצה לדון על זה עכשיו. אני עוד פעם אומר,
זו פשרה - -

איתן כבל (המחנה הציוני):

איתמר, זה בוויכוח.

היו"ר יואב קיש:

חברים, אני ממשיך הלאה. יש חובת השקעה בקולנוע. גם זה קשור ליצירה, אולי של
הפקת קולנוע. חובת היצירה בקולנוע עומדת היום על ארבעה מיליון שקלים לכל
זכיין. בכוונתי להפחית את זה ב-50%, לשני מיליון. אנחנו מנהלים דיון על
השישה מיליון שהקולנוע מפסיד מזה יחד עם שרת התרבות מירי רגב ועם השר איוב
קרא. הוא כנראה הולך להבטיח את זה מנתיב אחר.

איילת נחמיאס ורבין (המחנה הציוני):

אבל דרך קבע?

היו"ר יואב קיש:

אני לא רוצה לדבר לפני שאני יודע מה הולך להיות. אני אומר לך, המשמעות תהיה
הפחתת הסכום הזה מבעלי הרישיון הנוכחיים. הסכום הזה יועבר דרך תקציב אחר,
זו הכוונה של השרים. אני אשמע אותם.

דב חנין (הרשימה המשותפת):

אולי זה יורד רק - -

היו"ר יואב קיש:

אנחנו מקשיבים עכשיו.

דב חנין (הרשימה המשותפת):

אני מקשיב לדברים. יש לי יכולת כפולה.

היו"ר יואב קיש:

הנושא של תכניות מיוחדות יבוטל לחלוטין.

דב חנין (הרשימה המשותפת):

למה?

היו"ר יואב קיש:

אני לא מסביר עכשיו, אני אומר שזאת ההצעה. אחרי זה יהיה דיון על כל דבר.
אני רוצה להגיד עוד דבר לגבי דמי רישיון. לגבי הנושא של דמי רישיון לערוצים
הגדולים, בחקיקה הזאת לא ניגע בעניין הזה. בכוונתו של השר להפחית אותם
ב-50%. הוא אמר את זה היום. בעניין הזה אני מכבד את אמירתו. זה לא יקרה
בחקיקה.

עודד פורר (ישראל ביתנו):

על הערוצים הגדולים.

נגה רובינשטיין:

זה אומר שיהיה תיקון תקנות?

היו"ר יואב קיש:

כן, בהגדרה השר קובע.

נגה רובינשטיין:

בהנחה שיש, אם השר קובע.

היו"ר יואב קיש:

השר קובע. אני עובר לנושא האחרון, וזה הנושא של מבנה הבעלות. אחד הדברים
הבעייתים ביותר לשחקנים הקיימים זה נושא מבנה הבעלות. אנחנו הולכים לשנות
שתי מגבלות. את המגבלה האחת שמדברת על בעלות ישראלית - היא היום, לדעתי,
51% - אנחנו מקטינים ל-26%, והמגבלה השנייה שמדברת על החזקה של בעלים יחיד
ועומדת על 49%, היא תעלה ל-74%. ההיגיון של זה הוא כזה - -

שרן השכל (הליכוד):

רק במסחריים, לא בייעודי הזעיר.

היו"ר יואב קיש:

תני לי רגע להסביר. כל מה שבמסחריים הוא לכולם, אחרי זה נדבר על - - אני
חוזר, המגבלה של החזקה של בעל מניות זעיר - מה שהיה כתוב 51% - יורדת
ל-26%. את המגבלה של בעל החזקות יחיד אני מעלה מ-50% או 49%, אני לא זוכר
כרגע - -

דב חנין (הרשימה המשותפת):

למה לא לתת למישהו 100%?

היו"ר יואב קיש:

אני אחרי זה אסביר מי מקבל 100%.

שרן השכל (הליכוד):

באמת למה לא, דב? סליחה, אנחנו כבר לא בעולם שיש ערוץ טלוויזיה - -

היו"ר יואב קיש:

חבר הכנסת דב חנין וחברת הכנסת שרן השכל, אנחנו לא מנהלים עכשיו דיון. אני
רוצה להסביר את ההיגיון של זה.

דב חנין (הרשימה המשותפת):

יואב, תגיד לנו מה ההיגיון ומי ירוויח.

היו"ר יואב קיש:

ירוויחו אזרחי מדינת ישראל.

דב חנין (הרשימה המשותפת):

לא. מי האזרח שהולך להיות - -?

היו"ר יואב קיש:

אני אסביר לך מי ירוויח. אזרחי מדינת ישראל ירוויחו מזה שיותר אנשים ייכנסו
לשוק הזה, שיותר גופים יזרימו כספים לשוק הזה. אנחנו נזכה ליותר ערוצים.

דב חנין (הרשימה המשותפת):

ויותר ריכוזיות.

היו"ר יואב קיש:

יותר ערוצים. אם אתה רוצה תחרות, אתה לא יכול להתנהל כמו בשנות ה-90. הגיע
הזמן. אתן לך דוגמה. יש לך היום ערוץ שהוא בהפסדים, לא משנה איזה מהם. בין
בעלי המניות יש אחד שאומר: אוקי, אני מאמין בערוץ, אני מוכן להשקיע כסף,
ויש לך בעל מניות אחר שאומר: אני כבר לא מוכן להשקיע בערוץ. עכשיו הדרך
היחידה שאותו בעל מניות ישקיע כסף זה אם הוא יתוגמל בהחזקה יותר גבוהה
והשני ידולל. היום הוא לא יכול לעשות את זה, ייסגר הערוץ, ולשיטת דב חנין
הצלחנו. עם כל הכבוד, אנחנו ניתן את הגמישות הזאת. ולשאלתך, חברת שרן השכל,
כשנגיע לזעירים, גם מאה אחוז יכול להחזיק זעיר, אין עם זה שום בעיה. נדבר
על זה כשנגיע לזעירים. אני לא מדבר על זה עכשיו. אל תשאלי אותי על מזעריים
עכשיו, אני מדבר רק על המסחריים.

שרן השכל (הליכוד):

אבל צריך להבין.

היו"ר יואב קיש:

לא צריך להבין עכשיו.

שרן השכל (הליכוד):

האם אנחנו מדברים רק על מסחריים - - ?

היו"ר יואב קיש:

אנחנו מדברים על הגדולים עכשיו. כל מה שחל על הגדולים חל גם על הזעירים. על
כל מה שנרצה לזעירים נדבר אחר כך. אני מסכם את הדברים שעל הפרק, אליהם
נתייחס. אחד, מבנה הבעלות. דיברתי על שני שינויים שיעלו על הפרק. עליהם
נדון. שניים, בנושא של חובת רכישה של הפקות מקומיות מחיצוניים, אנחנו משנים
את הבאלנס - -

איילת נחמיאס ורבין (המחנה הציוני):

אתה מציע.

היו"ר יואב קיש:

הכל אני מציע. לא הצבענו. יהיה דיון על הכל. אני מציע לשנות כך שבמקום 35
יהיה 65, במקום 65 יהיה 35. השקעה בקולנוע, ירידה ב-50%, לשני מיליון
שקלים. את דמי הרישיון אני משאיר לשר. על ביטול הנושא של תכניות מיוחדות,
שזה נושא סוגה עילית, יהיה לנו לדבר על האחוזים. רק נאותות הפקה נשארת, כל
שאר המגבלות האחרות יורדות מסוגה עילית. זה הפרק. התחלתי וסיימתי את הפרק
על הערוצים המסחריים. בקשה, עורכת דין נגה רובינשטיין.

נגה רובינשטיין:

אז רק שאלה עובדתית קטנה. לגבי דמי הרישיון, שאני מבינה שזה יהיה בחקיקת
משנה ולא בחקיקה ראשית ולכן לא יהיה כאן דיון, האם הכוונה שהערוצים
המסחריים ישלמו מחצית ממה שהם שילמו ערב המעבר לרישיונות, כלומר מראשון
בנובמבר?

היו"ר יואב קיש:

אני יכול להגיד לך רק את מה ששמעתי שהשר איוב קרא אמר לפני שעתיים. השר
איוב קרא אמר שבכוונתו - היום הערוצים משלמים כ-9, 10 מיליון שקלים –
שהערוצים ישלמו 50% ממה שהם משלמים היום. זה מה שהוא אמר.

שרן השכל (הליכוד):

הוא הצהיר במסיבת עיתונאים שהוא הולך - -

היו"ר יואב קיש:

שאלות הבהרה, לא שאלות לדיון. רק אם מישהו לא הבין משהו שאמרתי. בקשה, חברת
הכנסת שרן השכל.

שרן השכל (הליכוד):

בקשר לערוצים המסחריים, אמרנו שהוספנו בסעיף את כל העניין של התוכן
השיווקי.

היו"ר יואב קיש:

זה כבר עשינו, צודקת.

שרן השכל (הליכוד):

עשינו. זה נשאר.

היו"ר יואב קיש:

פתחנו את הנושא של תוכן שווקי עם המגבלות שדיברנו. הסברנו, הגדרנו, ואנחנו
נקריא אותו לקריאה שנייה ושלישית. עוד שאלות הבהרה?

דב חנין (הרשימה המשותפת):

רק הבהרה. אדוני מביא לפה רשימה מאוד מגובשת של הצעות ורעיונות שיש לי מה
להעיר עליהן. מאיפה כל ההצעות האלו באות?

היו"ר יואב קיש:

אני אגיד. תודה רבה על ההערה, אני שמח לשמוע את ההערה. אני חוזר על התפישה.
אתה לא היית, אז בשבילך אני חוזר על תפישת העולם מחדש. אנחנו התחלנו בחקיקה
שמטרתה היתה לייצר לערוצים הייעודים מסגרת בתוך חוק הרשות השנייה. זאת
הייתה המטרה הבסיסית. יחד עם זה, יש מגמה של משרדי הממשלה, של שר התקשורת,
של שר האוצר ושל שרת המשפטים, ללכת לשינוי בשוק התקשורת, כאשר השינוי אומר
ככה: אנחנו רוצים לפתוח אותו לשחקנים חדשים, לפתוח אותו לתחרות. בחוק הזה
אנחנו פותחים מסלול שלא קשור לערוצים הייעודים, למרות שהם ייכנסו אליו. זה
מה שנקרא מסלול מסחרי זעיר. במקום של 80 מיליון שקל הכנסות, שאנחנו נדבר
עליהן, אנחנו נותנים איזה שהוא אפיק מסוים של גופים שייכנסו לשוק
הטלוויזייה במינימום השקעה כספית. אנחנו רוצים שזה יקרה. כשאנחנו עושים את
המהלך הזה של הגדלת התחרות בשוק, ועוד עשינו פיצול של אפיק 22, לא יכול
להיות שאנחנו נישאר עם כל המגבלות שהיינו על השחקנים הגדולים, שאולי כשהם
היו שניים אחד מהם לא היה חזק. היום הם שלושה שחקנים בשוק קשה, עם תחרות
מול גוגל, פייסבוק ומקומות אחרים, עם המון מגבלות שקיימות משנות התשעים.
אני לא המצאתי שום דבר, זה הכל משיחות שלי עם המשרדים, זה הכל משיחות שלי
עם השרים. אתה יכול לשמוע מהאוצר את התפישה שלו לגבי כל מה שנאמר, ממשרד
התקשורת את מה שהיה. שמענו היום את שר התקשורת. יש פה כוונה ברורה להקל על
הערוצים המסחריים ביכולת שלהם להביא כסף, בבעלות, וגם ביכולת שלהם לנהל את
החברה שלהם, את כל מה שקשור בלשחרר להם את החופש התפעולי. אנחנו תמיד שמים
את היוצרים ואת היצירה לנגד עינינו, לראות איך מצד אחד אנחנו מאפשרים
לערוצים לחיות ולא להגיע לקריסה כי אם הם יקרסו אז גם היוצרים לא ירוויחו
מזה, ומצד שני, כן לשמר את היצירה הישראלית שמאוד חשובה לנו. אני מבקש
לעשות רשימת דוברים. אנחנו נדבר רגע עקרונית ברמת הח"כים. חבר הכנסת איתן
כבל, בקשה.

איתן כבל (המחנה הציוני):

אני רוצה להגיד גם לך, אדוני היושב-ראש, וגם לדב במידה רבה, בואו נעשה סדר
בתוך כל הסיפור הזה.

היו"ר יואב קיש:

למה, לא היה מסודר?

איתן כבל (המחנה הציוני):

לא כולם ישבו כמוך וכמוני.

היו"ר יואב קיש:

זה גם נכון.

איתן כבל (המחנה הציוני):

אני מדבר במדרגה מעבר. תראו, נקודת המוצא הייתה קודם כל הערוצים הקטנים,
בואו נשים את הדברים. קצת התבלבלנו.

היו"ר יואב קיש:

נכון.

איתן כבל (המחנה הציוני):

אולי אני גם ארצה לשים כאן את העניין כדי שהח"כים יחליטו. מה אני רוצה
לומר? נקודת המוצא הייתה: איך מצילים את ערוץ 20, את ערוץ 9, את ערוץ הלא
ואת ערוץ 24. זה הסיפור. עלו דיבורים, פוליטיקה, לא פוליטיקה. אני אומר
לכם, אני השתכנעתי שחובתי כחבר כנסת, וזה כפי שנלחמתי עבור ערוץ 10, להילחם
עבור הערוצים האלה. נעשתה פה עבודה סביב הצעה לא רעה בכלל - מידתית,
עניינית. זה צד אחד.

עכשיו אני רוצה להגיד איפה הבעיה שלי, ופה אני מתכתב עם היועצת המשפטית
במידה רבה. אני רוצה שננקוט כאן משנה זהירות. כבר, אני מניח, לא ימצא חן
בעיני חלק מהאנשים שיושבים כאן מה שאני אומר. נדמה לי שהיתה כותרת ב"דה
מרקר" – שלך, נתי - שזה מחוק הערוצים הקטנים לחוק הערוצים המסחריים, אם
אינני טועה. תקן אותי אם אני טועה. מה אני אומר? אני רוצה שנשים את הדברים
בפני חברי הכנסת, בפני אנשי המקצוע ומשרדי הממשלה. או שהולכים על זה ועושים
את זה במשנה שכל, או שאנחנו מבלבלים האחד לשני את המוח. באו הערוצים
המסחרים ואמרו: אנחנו בעת הזאת רוצים את חלקנו בתהליך. נשאלה כאן שאלה
שצריך להניח על השולחן, והיא: האם הצעת החוק שחברתי שרן השכל - כשהיא
מסתכלת עלי, היא אומרת: "מתי כתבתי אותה", ואני אומר את זה בחברות - -

רועי פולקמן (כולנו):

זו הרוח שלה.

איתן כבל (המחנה הציוני):

זה כמו האותיות האלו שנכתבות - -

היו"ר יואב קיש:

אני יכול להגיד לך שהיא מסכימה עם כל מה - -

שרן השכל (הליכוד):

בדברי ההסבר - -

איתן כבל (המחנה הציוני):

אני אומר את זה בבדיחות הדעת. זה כמו בהארי פוטר, את רואה מילים נכתבות. זה
בסדר, אני איתך. את יודעת שאני איתך. אני רוצה שנשים פה את הדברים כדי
למנוע לאחר מכן את כל השיח, הוויכוחים והדיבורים. נשמע את חברי הכנסת
מדברים עם הערוצים. מה אני רוצה לומר לכם? השאלה אם המסד הזה שמונח כאן כדי
קודם כל להציל את הערוצים הייעודיים האלה, הוא באמת יכול לשאת את הפלטפורמה
הכל כך כבדה שקוראים לה הערוצים המסחריים. דבורה, נגה, ואני אומר לכל
החברים שיושבים כאן, אני חושב שצריך לעשות מהפכה הרבה יותר גדולה סביב
הערוצים המסחריים. אני אומר את זה, זאת דעתי. כשאין מדיניות, זה נראה כמו
מי שמסתובב עם מטף שעובר ומנסה לכבות את האש ולהציל. אולי הם לא מסכנים,
אבל המצב שם קשה מאוד, שאף אחד כאן לא יתבלבל. הוא כבר כמה שנים טובות. מה
שאני מנסה לומר לך, אדוני היושב-ראש, לערוצים המסחריים ולחברי הכנסת, עוד
נתווכח על הערוצים הייעודים, אבל אם אתם שואלים אותי, זה די - - אני חושב,
גברתי היועצת המשפטית, שעד עתה נעשתה עבודה לא רעה, גם אם היא לא שלמה, גם
אם היא לא הכי הכי ואולי היה אפשר לעשות עוד יותר טוב. אני מזהיר ואומר,
ואני אעזור לכם ככל יכולתי, אל תגזימו. אני אומר לכם, אני אומר לך אדוני
היושב-ראש, אני אומר ללא מורא וחשש, אל תגזימו, שלא נתכוון לטוב ונמצא
מפילים על כולנו את כל המבנה שקוראים לו שוק התקשורת בישראל. יהיו בינינו
כאן ויכוחים ענייניים, מקצועיים. כך אני רוצה שננהג.

היו"ר יואב קיש:

תודה. לגבי חברת הכנסת שרן השכל - היא גם תאמר את דבריה – התייחסת לרוח
המפקד. אני יודע שהיא שם במאה אחוז. היא פתחה את הצוהר.

איתן כבל (המחנה הציוני):

חד משמעית. אני אמרתי את זה - -

היו"ר יואב קיש:

אני לא סתם הולך עכשיו ומפעיל חקיקה שנוגעת גם בערוצים המסחריים. צריך
להבין את ההיגיון. דרך הערוצים הייעודים פתחנו פתח לתחרות, הגדרנו ערוץ
זעיר. השוק משתנה. חייבים לתת מענה גם לערוצים המסחריים. בעניין הזה יכול
להיות שדעתי חלוקה על דעתה של היועצת המשפטית, אבל לא יכול להיות שאנחנו
נלך לכזה שינוי משמעותי בשוק המסחרי, אבל נגיד להם: הכל נשאר אותו דבר, לא
משפיע - -

איילת נחמיאס ורבין (המחנה הציוני):

להיפך. היועצת המשפטית אמרה שהאנומליה נובעת מזה שהתחלנו בהצעת חוק פרטית
שהפכנו אותה לחוק ממשלתי, כאשר זה בלי מדיניות ממשלתית. היא צודקת באלף
אחוז.

אתי בנדלר:

ודאי. להיפך, אני חושבת שצריכים רפורמה הרבה יותר משמעותית.

איתן כבל (המחנה הציוני):

נכון, גם אנחנו חושבים כך. כל העניין היה, כיוון שהאוצר - -

עודד פורר (ישראל ביתנו):

העניין היה על התהליך.

איתן כבל (המחנה הציוני):

כן, התהליך. הוויכוח ברגע זה הוא לא על המהות, הוא על התהליך. אני מאלה
שסבורים צריכים ללכת לדרמה הרבה יותר משמעותית שמתקיימת. הרי ממילא גם
האוצר טוען שהוא הולך להביא רפורמות כאלו ואחרות.

דב חנין (הרשימה המשותפת):

הבעיה שכרגע אנחנו מקדמים עוגה שהיא אפויה רק בחצי, כאשר בחצי השני שמנו
חומרים שלא עורבבו בכלל.

שרן השכל (הליכוד):

איתן, אני רוצה לגעת בכמה דברים שאמרת. תראה, הצעת החוק שלי באה ברוח של
לבוא ולפתוח את שוק התקשורת. כדי לנסות להעביר בוועדת שרים לענייני חקיקה
עם כל ההגבלות, היינו צריכים להסיר מפה ולהסיר משם. ניסינו לשים את הרגל
בדלת כדי להעביר, כי, איתן, זה משהו ששנים אף אחד לא רצה לגעת בו. ברור
שצריך רפורמה רחבה. בגלל זה גם מביאים רפורמה הרבה יותר רחבה בחוק ההסדרים
שנוגעת לערוצים המסחריים, אבל מה, כולם מפחדים לגעת בנושא הזה. נדב מהאוצר
סיפר לי שכשפתחו את החוק של הטבות המס ורצו לעשות איזו שהיא הטבת מס קטנה
לצפון, לעזור להם, חשבו שזה יעלה ארבעה מיליון שקל. אחרי שכולם הגיעו
לוועדה, הכניסו לחץ פה, לחץ שם, הם יצאו עם איזה מיליארד וחצי או משהו כזה.

דב חנין (הרשימה המשותפת):

את אומרת שזו שיטה טובה.

שרן השכל (הליכוד):

לא, אבל זה העניין. לנו בכנסת יש הזדמנות אחרי שנים שלא נגעו בזה, לנסות
ולעשות פה מהפכה, לשנות, לפתוח ולסייע לשוק. אם אתה שומע שלושה ערוצים
מסחריים שאומרים: אנחנו לא יודעים איך אנחנו נמשיך, אז בוא ננצל את הרגע
לבוא ולסייע. זה קודם כל.

עכשיו לעניין. אני שמחה שהכניסו את הבקשות שחזרתי עליהן בישיבות הקודמות,
אבל יש עוד שלושה דברים שלא דיברנו עליהם בנוגע לערוצים המסחריים שהיושב
ראש לא אמר. הראשון, החלוקה של כספי הבידים שאמורים לחזור אליהם. זה ייתן
להם רווחה כלכלית. זה כמה מיליונים שיכולים לעזור להם בתקופה הזאת. יש לנו
אפשרות להכניס את זה, אני חושבת שזה חשוב. הדבר השני שדיברתי עליו לא מעט
פעמים, העניין של הביטחונות. לא הגיוני שישימו בתוך כספת ביטחונות של 70
מיליון שקל, שזה כסף שיכול ללכת ליצירות, לטלוויזיה, לדברים כאלה. אנחנו
צריכים לגעת בזה כדי לבוא ולהקל עליהם. היוצרים נמצאים פה. אנחנו מדברים כל
הזמן על איך אפשר לסייע. היצירה הישראלית היא לא רק יצירה ישראלית, היא
יצירה לאומית. זה נכס לאומי, זה נכס לשפה שלנו. המטרה שלנו היא לבוא ולעזור
לכם. כשאנחנו ניצור ערוצים מסחריים יציבים, ערוצים נוספים שייכנסו לתוך
השוק, הם יצטרכו להשקיע ביצירה לאומית, זו המטרה. חשוב לי שגם פה נדון
בדברים האלה. הדבר השלישי שאמרתי שיקל עליהם מאוד ואמרנו שנדון בזה לקראת
שנייה ושלישית, הנושא של ההפצה. הערוצים היום משלמים על ההפצה של הערוץ
לרשות השנייה, ובצדק, אבל הם גם משלמים לציבור, לטלוויזיה. אם הם כבר
משלמים דמי רישיון וכו', זו אחריות של הרשות השנייה לבוא ולהפיץ את זה.
אפשר להקל עליהם גם פה בעוד כמה מיליונים. אלה שלושה הדברים שדיברתי
עליהם - זה בנוסף לדברים שהיו"ר אמר - שטרם דנו בהם.

איתן כבל (המחנה הציוני):

וגם את המקורות הכספיים מאיפה להביא אחר כך.

שרן השכל (הליכוד):

זה בידים. זה כסף שנמצא במשרד התקשורת. זה יושב שם. הביטחונות יושבים שם,
אפשר לשחרר את זה.

איתן כבל (המחנה הציוני):

בסדר, גברתי, אני לא נגד.

איילת נחמיאס ורבין (המחנה הציוני):

זה ערבויות. צריך לשנות את החוק בשביל זה.

שרן השכל (הליכוד):

בדיוק בשביל זה התכנסנו.

עודד פורר (ישראל ביתנו):

הבסיס שיצאנו איתו לדרך הוא אותם ערוצים ייעודיים שרצינו לראות שהם לא
נפגעים ולא נמחקים בדרך. הם אלה שזקוקים להגנה. על מי אנחנו באים להגן
בחקיקה הזאת? אנחנו באים להגן על ערוצים מסוימים שנותנים שירות. זה חשוב
וקריטי לנו. הרי ממה נפשך? צריך להגיד את זה פה לצדדים שמנסים לחשוב שעכשיו
כל ערוץ כזה יצטרך לעמוד בסטנדרטים של עשרות ומאות מיליונים שמתנהלים
בערוצים הגדולים. קח את ערוץ הלא. כל פוטנציאל השוק שלו הוא לא פוטנציאל
השוק של כלל מדינת ישראל, הוא בסך הכל מיליון וחצי דוברי ערבית. הוא צריך
להתחרות ולהתמודד, עם הכלים שיש לו פה, מול אלג'זירה, מול הערוץ הירדני,
מול הערוץ הלבנוני, כל אחד עם הכיס העמוק שלו. ואני גם שואל, מה האינטרס של
מדינת ישראל? איזה ערוץ אתה רוצה שמישהו שהוא דובר ערבית יראה במדינת
ישראל? אתה רוצה שהוא יראה את הערוץ שנמצא פה, שמפוקח בצורה כזאת או אחרת,
שאנחנו רואים את התכנים שלו, שעושה יצירה מקומית, או שאתה רוצה שהוא יראה
אלג'זירה, ושאותו אזרח יקבל את האג'נדה או את המידע שלו מאלג'זירה? אותו
דבר לגבי ערוץ 9. אני רוצה ערוץ בשפה הרוסית שנותן שירות ל-800 אלף איש. זה
מה שהם רואים. הם רואים בשפה הרוסית. מה הם יכולים לראות? את הערוץ הראשון
ברוסית? אני רוצה שהם יקבלו מפוטין את המידע? זאת האלטרנטיבה. אנחנו צריכים
למצוא את הדרך להגן על הערוצים בלי לשפוך את התינוק עם המים. כשרוצים לגעת
בערוצים ולעשות את הרפורמה הגדולה - שרן, אני מסכים איתך - צריך לבחון את
הנושא של הביטחונות, אבל כשערוץ מסוים - - כל הערוצים הגדולים נמצאים
בגרעונות. אם יש פה ערוץ גדול שהוא לא בגירעון, שיגיד לי, שירים את היד.
כולם בגירעון.

איילת נחמיאס ורבין (המחנה הציוני):

לא. הערוצים המסחריים?

עודד פורר (ישראל ביתנו):

כן.

איילת נחמיאס ורבין (המחנה הציוני):

איתן, תוציא את הטישיו. תירגעו.

עודד פורר (ישראל ביתנו):

אני אגיד לך למה אני אומר את זה, איילת. אם פותחים את השוק, אנחנו יכולים
להגיע למצב שערוץ מסויים קורס. למה מיועדים הביטחונות בסוף? כשכל העובדים
האלה יצטרכו להגיע, כשכל הספקים יצטרכו להגיע, לאן הם יגיעו? לפה. מי יצטרך
לשלם? האוצר יצטרך לשלם את כל זה?

איילת נחמיאס ורבין (המחנה הציוני):

לא בשביל זה מיועד הכסף ברשות השנייה.

עודד פורר (ישראל ביתנו):

גם לטובת העניין הזה.

איילת נחמיאס ורבין (המחנה הציוני):

אני הערתי, לא בדיון האחרון אלא בדיון לפניו, שבאנו להפוך את הפירמדיה
ולשים אותה על השפיץ שלה, ועל כן אני מתחברת מאוד לדבריה של היועצת משפטית.
באמת היוזמה של חברת הכנסת השכל הייתה יוזמה מאוד מאוד ספציפית. היא ללא
ספק האירה אלומה על עולם שעבר שינויים דרמטיים, עובר עדיין שינויים
דרמטיים. נדמה לי שאני הערתי - לא צריך שהערוצים המסחריים יקפצו עלי –
בדיון הראשון את ההערה בנושא המצב הכלכלי לאור הפיצול. אני יכולה להגיד לכם
שלפני יותר משנה הלכתי לאחד מחברי הכנסת הבכירים ואמרתי לו: בוא תנסה אולי
לדחות את הנושא של הפיצול, אולי בכל זאת כדאי לשקול את זה מחדש, אבל אז
קיבלתי תשובה שראש הממשלה לא רוצה לגעת בזה כי זה אולי לא נוח ואולי מפחיד.

שרן השכל (הליכוד):

זה לא נשמע - -

איילת נחמיאס ורבין (המחנה הציוני):

זה מאוד מאוד בעייתי. אני חושבת שאנחנו כל הזמן מתעלמים מגודל השוק
הישראלי.

דב חנין (הרשימה המשותפת):

ראש הממשלה לא רוצה לגעת בזה? מישהו מאמין שהוא לא נוגע בזה?

איילת נחמיאס ורבין (המחנה הציוני):

כך נטען. בכל מקרה, זה מה שאני חושבת על הפיצול. אני רוצה להגיד שהפיצול
הזה, ככל הנראה, יפגע לפחות באחד מבין הערוצים המסחריים מבחינה כלכלית
באופן דרמטי. כרגע, איתן, אני לא יודעת, לפחות על אחד מהערוצים המרכזיים
האלה לא ידוע לי שהוא צפוי להפסד, גם לא הפלטפורמות שמעבירות את השידורים.
לא ידוע לי שהן צפויות לעבור להפסד. בערוצים המסחריים ובערוצים הייעודיים
יש בעיה, זאת האמת.

אני רוצה רגע להעיר הערה למה שאמר יושב-ראש הוועדה בפתח דבריו. אמרנו כבר
בדיונים הראשונים שיש כמה רגליים שעולם התקשורת הישראלי חייב להישען עליהן.
אחת, הנושא של סוגה עילית; שתיים, נאותות הפקה, ושלוש, ההפקות החיצוניות.
תיכף נריב על זה. הנושא הרביעי, ואת זה אי אפשר לנתק מכל הדיון פה, זה
הנושא של מבנה הבעלות. לגבי נושא של נאותות ההפקה בסוגה עילית, אני מברכת
את היושב-ראש שהוא השתכנע בכך שאי אפשר לגעת בדברים האלה. לגבי הנושא של
חלוקת ההפקות, נורא קל להגיד: טוב, זה 65 אחוזים ו-35 אחוז, בואו נהפוך את
היוצרות ל-35 אחוז ו-65 אחוז. צריך להבין שזה במונחים של בתים שמתפרקים פה
בארץ. בסוף זה היוצרים. הם עצמאיים, הם קטנים. כמו שאני נוהגת לומר, תחתית
שרשרת המזון. אנחנו נתווכח על הדבר הזה. אני חושבת שלכל הפחות זה צריך
להיות חמישים אחוז וחמישים אחוז, אבל נריב על הדבר הזה. לגבי הנושא של חובת
ההשקעה בקולנוע, לא יהיה קולנוע ישראלי אם לא יהיה מקור ל-6 מיליון שקלים
האלה. אין לי התנגדות עקרונית לכך שלא הערוצים המסחריים ישאו בזה. המדינה
לא משקיעה מספיק בקולנוע, בוודאי לא בפרופרציה ל-OECD. אם המדינה מוכנה
לקחת לבסיס התקציב שלה את שישה מיליון השקלים האלה, אין לי בעיה עם זה.
תכניות מיוחדות, כמו שאמרת, זה לא בעיה.

מבנה הבעלות זו סוגיה מאוד מאוד משמעותית. אם אינני טועה, משרד המשפטים
בשבוע שעבר אמר בצורה מאוד ברורה שהוא סבור שאין לשנות נכון להיום, עם כל
הנושא של שינוי מבנה חוק התקשורת, כולל האינטרנט, כולל הפלטפורמות הנוספות,
את מבנה הבעלויות, כולל בהתייחס להערותיה של הממונה על ההגבלים העסקיים.
לגבי ההורדה של מבנה הבעלות הישראלית מ-51% ל-26%, אני רוצה שנקבל חוות דעת
מסודרת מה זה אומר. זה כולל, מבחינתי, את משרד המשפטים, זה כולל את הרשות
השנייה שבדרך כלל אמונה בזמן הגשת מכרזים על הדברים האלה, לבחון את השרשור
של הבעלות. אני רוצה לראות מה העמדה המשפטית שלהם בעניין הזה. העלייה בעלות
יחיד בהפקות מ-49% ל-74% זאת עלייה מאוד דרמטית, שגם היא חייבת להיות מגובה
בחוות דעת משפטית מאוד מאוד מסודרת וברורה מה פתאום העלייה. זאת אומרת, אם
74%, אז כמו שצעק קודם דב, למה לא 100%. כל מה שאמרתי בהקשר הזה לא נוגע
לנושא הערוצים הזעירים המסחריים (הייעודיים), שגם עליהם נצטרך לקיים דיון,
כולל על היקף השידורים הייעודיים שהם מאוד חשובים בעיני כולנו סך הכל.
היועצת המשפטית, האם מה שאנחנו מחילים כאן בנושא מבנה הבעלות יחול גם על
הערוצים הייעודיים או הזעירים מסחריים?

אתי בנדלר:

זה חל על כולם.

איילת נחמיאס ורבין (המחנה הציוני):

אני רוצה להגיד, אם עודד פורר חברי מוטרד מהבעלות, ממה נפשך? זאת אומרת,
כמה קל יהיה לאיזו חברה קטרית משורשרת, למרות שבעיקרון צריך לשרשר עד
היחיד, עד בעלות של בן אדם עם שם - - איזו מניעה תהיה לאותם אנשים שאתה
מודאג שממילא יחזיקו בכלי תקשורת כי הם זרים, מלהיכנס לשוק התקשורת כאן? על
כן, אני חושבת, הדברים האלה צריכים להיות מאוד מאוד ברורים.

דב חנין (הרשימה המשותפת):

אני מאוד מוטרד מהרשימה המאוד מסודרת שהביא חבר הכנסת קיש לפני כמה דקות.
אני מוטרד משתי סיבות. קודם כל, הסיבה שאני מבין שגם העלתה היועצת המשפטית
של הוועדה. אנחנו נמצאים בכל זאת בפלטפורמה של הצעת חוק פרטית שהייתה
ממוקדת. אומרת לנו ביושר חברת הכנסת השכל, שאחת הסיבות שהיא מאוד מיקדה את
הצעת החוק שלה וצמצמה אותה, הייתה בגלל שהיה לה קושי להעביר הצעה רחבה יותר
בוועדת שרים לענייני חקיקה כי מן הסתם הרבה מאוד גורמי מקצוע היו מעלים
שאלות ואולי מתנגדים. מה בעצם קורה? העבירו הצעת חוק פרטית בהיקף מאוד מאוד
צר, כשהיום מביאים לנו פלטפורמה מאוד רחבה, שהיא ברובה, כמו שאמרתי קודם,
לא מבושלת עד הסוף. היא מעלה שאלות מאוד רציניות. אנחנו לא יכולים באיזה
שהוא הליך מהיר של דיון בוועדה לסכם אותן, ללמוד אותן, לגבש לגביהן דעה
ולקבל לגביהן החלטות מושכלות. יש דברים שצריך לטפל, חברת הכנסת השכל, ואני
איתך בדברים האלה. אני אמרתי את זה בדיונים קודמים. אני מצטרף למה שאמר חבר
הכנסת פורר בעניין הזה. בנושא הזה יש בינינו הסכמה מלאה. כאשר יש ערוץ
שמשדר בשפה הרוסית והוא צריך להתחרות עם ערוצי טלוויזיה ברוסית - - אם אני
רוצה שאנשים בישראל יסתכלו על ערוץ הטלוויזיה ברוסית, אני צריך לאפשר לערוץ
הזה תנאים נוחים, להקל עליו כמה שניתן, כדי שהוא יוכל לעמוד בתחרות מול
ערוצים ברוסית. אותו דבר בדיוק לגבי ערוץ בערבית. אני מעוניין לתת לערוץ
בערבית את כל האפשרות לעמוד בתחרות עם ערוצים שמשדרים מחוץ לארץ. כל זה לא
רלוונטי לערוצים שמשדרים בשפה העברית. הם נכנסים לשוק הרבה יותר מסובך.
אנחנו רוצים לנהל אותו בצורה מושכלת. עכשיו, ההתנהלות המושכלת הזאת, אדוני
היושב-ראש, הופכת להיות פחות ופחות מושכלת ככל שהדיון מתקדם. אנחנו מתבקשים
פה להקל על מבנה ההחזקות בערוצי תקשורת. למה קבענו 49%? מישהו קם בבוקר
ואמר 49%? עכשיו אנחנו מחליטים 74%. אולי בעתיד נחליט 82%. המספרים האלה הם
לא שרירותיים. המספרים שנקבעו בחקיקה המקורית הם לא שרירותיים, מאחוריהם
עמדה תפישה שביסודה היה חשש מזה שתהיה לנו שליטה של גורמים מעטים בתקשורת
שלנו. אנחנו לא רוצים שבתקשורת שלנו ישלטו גורמים מעטים וחזקים. אתה אומר,
אדוני היושב-ראש, שאתה תפתור את הבעיה הזאת על ידי זה שאתה תאפשר להמון
המון אנשים לשדר. זה מזכיר לי את הסיפור המפורסם על זה שכולם נמצאים
בשוויון מוחלט למות תחת הגשר. יש כאלה שיש להם הרבה כסף. מן הסתם גם יהיו
להם הרבה ערוצים. הם גם יוכלו לשלוט בהרבה ערוצים. לא יהיו הגבלות על כמה
ערוצים ועל ההחזקה שלהם באותם ערוצים. יהיו מעט מאוד אנשים שישלטו בהרבה
מאוד תקשורת. אולי יהיו כמה אנשים שיצליחו לייצר ערוצי אינטרנט.

היו"ר יואב קיש:

מה אמרת על בעלויות צולבות? אני לא דיברתי על זה, אז תגיד לי מה אמרת.

דב חנין (הרשימה המשותפת):

אמרתי שאני חושב שהכיוון שאתה מוביל הוא כיוון שבסופו של דבר ייצר מצב שמעט
מאוד אנשים ישלטו.

היו"ר יואב קיש:

על בעלויות צולבות אני שואל. אמרת משהו על בעלויות צולבות?

דב חנין (הרשימה המשותפת):

אני מתנגד לכל הקלה בנושא אחוזי הבעלות, רמת השליטה, בעלויות צולבות. אני
חושב שאנחנו צריכים לשמור על שוק התקשורת שלנו מאוד מאוד מבוזר. האם צריך
להקל על הערוצים המסחריים? אני בעד להקל על הערוצים המסחריים בדברים שאפשר,
מבלי לפגוע במטרות החברתיות החיוניות של שוק תקשורת שאני מעוניין לשמר
ולקיים אותו.

נקודה נוספת ואחרונה, אדוני היושב-ראש. אני חושב שאנחנו צריכים להקפיד
ולשמור על היצירה הישראלית, כולל הקולנוע. אדוני, הבטיחו לך או אמרו לך שר
התקשורת ושרת התרבות שהם מתכוונים להביא תקציבים לקולנוע. אני מברך על כך.
אני מאוד אשמח על כך. אני מעוניין להבטיח שיהיה לנו בישראל תחום קולנוע
עצמאי, לא נתון לתכתיביה של שרת התרבות.

היו"ר יואב קיש:

למה הערוצים המסחריים צריכים לממן אותו?

דב חנין (הרשימה המשותפת):

למה לא?

היו"ר יואב קיש:

כי זה לא הביזנס שלהם, הם עושים דברים אחרים. אולי שיממנו גם את קצבת
הנכים.

דב חנין (הרשימה המשותפת):

יואב, אם אתה שואל אותי, זה רעיון. הייתי מציע לשקול אותו.

היו"ר יואב קיש:

אז נגיד שדב חנין רוצה שהערוצים המסחריים יתמכו גם בקצבת הנכים. אני לא
חושב ככה.

דב חנין (הרשימה המשותפת):

אני בכל זאת רוצה להסביר לך, אדוני, את ההבדל בין קצבאות הנכים לבין
הקולנוע. קצבאות הנכים זה נושא שלדעתי נמצא לגמרי באחריותה של הממשלה.
כשאני מדבר על קולנוע - -

היו"ר יואב קיש:

אני שמח שיש לנו הסכמה בזה.

דב חנין (הרשימה המשותפת):

אנחנו מסכימים בזה.

היו"ר יואב קיש:

הצעת שאולי כן.

דב חנין (הרשימה המשותפת):

אני מעריך את ההסכמה הקודמת בנושא הזה ואת עמדתך בנושא, אני אומר את זה
בצורה הכי רצינית והכי כנה. התחום הזה של תקשורת ותרבות הוא תחום שאנחנו
מממנים אותו, בין היתר, על ידי הפעילות המסחרית שנעשית בתחום הזה. זה נכון,
זה ראוי. זה ראוי שחלק מהרווחים שנעשים ונהנים משדה של היצירה הישראלית,
יחזרו לשדה הזה של היצירה הישראלית שבו מתפתחים אנשים, מתפתחים יוצרים שאחר
כך מגיעים לערוצים המסחריים וגורמים לערוצים המסחריים לייצר עוד יצירות
טובות, מעניינות ומשמעותיות. אסור לנו לפגוע ביצירה המקורית הישראלית, אסור
לנו לפגוע בשוק התקשורת הישראלי.

אני רוצה לחזור לנקודה שהעליתי בדיון קודם ואתם אמרתם לי שזה אולי לא
רלוונטי, והיא סוגיית המדרוג. למה אני בכל זאת רוצה לחזור אליה ולהגיד שהיא
כן רלוונטית? חבר הכנסת טיבי הזכיר לי שהוא גם העלה אותה בדיון. כל המבנה
של הפרסום וההכנסות מפרסום מושתת על אותה מערכת של מדרוג. איפה הבעיה
במדרוג שלנו, בעיה שלדעתי מחייבת טיפול ופתרון? אני חושב שמה שקיים בתחום
המדרוג הוא לא הגיוני. כאשר מדרגים באופן שונה יהודים וערבים, בעצם פוגעים
באנשים שפעילים בשוק הערבי - -

היו"ר יואב קיש:

חבר הכנסת כבל, מעלה פה חבר הכנסת דב חנין בעיה בתחום המדרוג בכל מה שקשור
לשידורים בערבית. אני מעריך את הניסיון שלך הרבה יותר משלי בעניין הזה. האם
במה שאנחנו עושים פה אפשר ללכת ולנסות להביא לפתרון שמעלה חבר הכנסת דב
חנין?

איתן כבל (המחנה הציוני):

יכול להיות.

דב חנין (הרשימה המשותפת):

ההצעה שלי אומרת שנקבע שהמדרוג בישראל הוא מדרוג לכלל התושבים בישראל. לא
מעניין אותי מי הם, מה הם, האם הם ערבים, האם הם יוצאי אתיופיה, האם הם
יוצאי חבר העמים. זה לא רלוונטי. הם אזרחים בישראל.

היו"ר יואב קיש:

אני מודה שאני לא מספיק מכיר את הנושא. שמעתי את דעתו של חבר הכנסת כבל.
בהפסקה שתהיה אני אשוחח איתכם ועם חבר הכנסת כבל. .

אחמד טיבי (הרשימה המשותפת):

המדרוג שמתפרסם הוא לבתי אב יהודיים.

אתי בנדלר:

מה הרלוונטיות לחוקי התקשורת?

נחשון אקסלרד:

הכנסות מפרסומת.

אתי בנדלר:

השאלה אם הכנסות מפרסומת יהיו רלוונטיות.

נחשון אקסלרד:

הכנסות מפרסומת נשענות על המדרוג. כשהמדרוג לא תקין, יש בעיה עם ההכנסות
מפרסומת.

אתי בנדלר:

השאלה אם החובות שיוטלו עכשיו בחוק יהיו פונקציה של הכנסות מפרסומת או
מההכנסות בכלל.

איתן כבל (המחנה הציוני):

הוא אומר, לא זו אף זו.

נחשון אקסלרד:

נכון.

איתן כבל (המחנה הציוני):

אם נעשה את זה על פי זה זה בסדר. הוא אומר שהמדרוג לחיים השוטפים שלנו הוא
חשוב, כי הוא מקור גיוס כלכלי.

היו"ר יואב קיש:

אנחנו נעשה הפסקה לקראת 20:00 כדי לאכול סנדביצ'ים. בהפסקה הזו בכוונתי
לשוחח עם חבר הכנסת כבל ולשמוע אם אפשר לעשות משהו בעניין הזה במסגרת
הוועדה. נשמע גם את חבר הכנסת דב חנין ואת חבר הכנסת אחמד טיבי, אם תשארו.
במידה ותהיה הצעה מסוימת, אנחנו נפתח אותה ביום ראשון לדיון, כי יש גורמים
נוספים שמן הסתם ירצו להתייחס.

איתן כבל (המחנה הציוני):

אני רק רוצה לומר לכם, זה לא פשוט.

שרן השכל (הליכוד):

אני העליתי את העניין של הערוצים המסחריים שאמרת שנדון בזה לקראת שנייה
ושלישית. אל"ף כל, הכספים של הבידים שצריכים לחזור לערוצים המסחריים.

היו"ר יואב קיש:

לא ניגע בזה.

איתן כבל (המחנה הציוני):

הוא עונה לך את מה שהוא ענה לך בפעם הקודמת.

שרן השכל (הליכוד):

לא. הוא אמר שנדבר על זה בהכנה לקריאה שנייה ושלישית.

היו"ר יואב קיש:

אמרתי שאנחנו נחשוב, רק זה לא ייכנס.

שרן השכל (הליכוד):

לא צריך לזלזל, איתן.

איתן כבל (המחנה הציוני):

חס וחלילה, אני לא מזלזל. שרן, אני מתנצל, לא התכוונתי.

היו"ר יואב קיש:

שרן, אם הייתי יכול לעשות מה שאני רוצה, יכול להיות שהייתי זורם איתך גם
בדבר הזה.

איתן כבל (המחנה הציוני):

כשאני רוצה להעליב, אני מתכוון שמי שעליו מדובר יבין את זה.

שרן השכל (הליכוד):

יואב, הדבר השני זה הביטחונות שדיברנו עליהם כמה פעמים ואמרת שניגע בזה.

היו"ר יואב קיש:

הביטחונות של המסחריים. אני אגיד לך מתי ניגע בזה. זו שאלה נכונה. אני
מבין, ויתקנו אותי נציגי הערוצים המסחריים, שבתקופת הזיכיון יש ערבויות
בנקאיות שיושבות ברשות השנייה.

איתן כבל (המחנה הציוני):

במעבר מזיכיונות לרישיונות.

היו"ר יואב קיש:

כשעברתם לרישיון הבאתם ערבויות חדשות בסדר גודל של אותו סכום, אם אני לא
טועה. מה הסכום פה ופה כדי לקבל סדרי גודל, אפשר להגיד? זה סוד מסחרי או
לא?

שרית הכט:

הערבויות של הרישיון הנוכחי קבועות לכולם.

היו"ר יואב קיש:

כמה היום?

שרית הכט:

זה 44 מיליון שקלים.

היו"ר יואב קיש:

כל אחד שם ערבות של 44 בשביל לקבל את הרישיון.

אילאיל לבנת:

אני מבקשת לחדד. 44 מיליון שקלים מחולקים לערבויות, לכתבי ערבות ולמכתבי
נוחות מאת הבעלים. מבחינתנו, כתבי הערבות מאת הבעלים כמוהם כערבויות
בנקאיות לכל דבר ועניין. ככה הבנק של הבעלים שלנו נוהג.

היו"ר יואב קיש:

הבנתי. את זה לא צריך להגיד. כמה כספים נשארו בזיכיון? מה סדרי הגודל?
10,20,30?

אילאיל לבנת:

אנחנו לא כל כך - -

היו"ר יואב קיש:

ברמה של עשרות. עכשיו אני שואל אותך, מנכ"ל הרשות השנייה. אם הם נותנים לכם
שיפוי שגם על חובות הזכיינות תוכלו להשתמש בערבות שיושבת ברישיון - - אתה
מבין מה אני אומר?

ניר שויקי:

אני מבין לגמרי. גם הערבויות שקיימות בתקופת הזיכיון הן לתקופת ביניים
קצרה, עד שיסתיימו כל הבדיקות בגין המחויבויות. הרשות אמרה שהיא מוכנה לבצע
הפרטה משמעותית, כולל המודל שאתה הצעת, של להחיל על הערבויות לתקופת
הרישיון גם את המחויבויות מתקופת הזיכיון. פשוט הייתה בעיה קצת עם כינוס
מועצה.

היו"ר יואב קיש:

נכון.

ניר שויקי:

אני חושב שמועצת הרשות השנייה נכונה לבצע הקלות כאלו, כמו שהיא נכונה
לבצע - -

היו"ר יואב קיש:

אני חוסך את הדיון. לתפישתי זה מהלך נכון. אני רוצה להעביר אותו ביום ראשון
בחקיקה. אני לא אעשה את זה היום. אם אתה אומר לי שהיושב-ראש בעד העניין הזה
בכל מקרה, לא נעשה את זה בחקיקה, אני אכבד את ההחלטה שלכם כמועצה.

ניר שויקי:

אני חושב שכך יהיה, שהמועצה תוכל לדון בזה.

היו"ר יואב קיש:

השאלה מתי.

ניר שויקי:

בזמן הקרוב. אני חושב שביום ראשון נוכל לקבוע מועד לעניין הזה. אין צורך
לקבוע את זה בחקיקה ראשית.

היו"ר יואב קיש:

אני רוצה להגיד לערוצים הגדולים, במקומות שאתם הגיונים ואני רואה שאפשר
לעזור כך שלא תיפגע זכות הציבור, החובה שלכם והסמכות, בעניין הזה אנחנו
נבוא לקראתכם. אני מבין את המשמעות של הדבר הזה. יש לזה משמעות גדולה. יש
נכונות מהרשות השנייה. זה לא שהרגשתי שיש איזה מאבק מול הרשות השנייה
בעניין הזה.

ניר שויקי:

נהפוך הוא, הרשות השנייה תומכת בכל ההחזקה של הרגולטור - -

היו"ר יואב קיש:

אני מעדיף שזה יבוא כמהלך מהרשות השנייה, לא ייכנס לחקיקה. אנחנו נחכה ליום
ראשון בעניין הזה . אני מבקש שתזכירו לי לדון בזה ביום ראשון.

שרן השכל (הליכוד):

דבר אחרון זה בקשר להפצה שאז דיברנו. הערוצים המסחריים משלמים, וזה בסדר
גמור, על ההפצה של השידור שלהם לרשות השנייה, אבל הם גם משלמים על ההפצה
מהרשות השנייה לצרכן. הם משלמים גם את דמי המנוי.

היו"ר יואב קיש:

אני בחוק הזה לא נכנס להפצה בכלל, אני לא אכנס לזה. אנחנו לא נדון בזה.
חברי הכנסת דיברו. אני מתחיל עם רשימת הדוברים שלנו. יורם מוקדי, סמנכ"ל
תוכן של הוט, בקשה.

יורם מוקדי:

תודה רבה על זכות הדיבור. כמי שהוא סמנכ"ל תוכן בהוט ב-8 השנים האחרונות
ומלווה את התעשייה הזאת ב-20 השנים האחרונות, יש לי רק לברך על זה שיש
הסתכלות שסוף סוף מסתכלת למציאות בעיניים ומבינה שהטכנולוגיה, שהמצב שונה
ממה שהיה לפני 20 שנה כשחוקקו חוקים, שנקבעו מכרזים, שנתנו רישיונות. בראש
וראשונה לברך על זה שיש הסתכלות רעננה שאומרת מה עוד צריך לקרות כדי שיבינו
שהעולם השתנה. העולם השתנה בזה שכל אחד היום יכול להפיץ ערוץ אם הוא רק
רוצה. העולם השתנה בזה שיש פלטפורמות בינלאומיות, כשהקטנה בהם היא נטפליקס,
לפני זה אמזון, גוגל ואפל. הם יכולים לבלוע בקלות את כל מה שיש בתעשייה
המקומית. האבסורדים שקיימים היום ברגולציה זה שלצד הרגולציה המאוד מאוד
קפדנית שיש על הוט ועל יס, אין רגולציה על שחקנים חדשים שנכנסו לתחום, גם
אם קוראים להם סלקום ופרטנר, וגם אם מחר הם יהיו גוגל ויוטיוב. נדרשת פה
הסתכלות אמיצה ומפוקחת למציאות שאנחנו מתריעים עליה כבר 9 שנים. תודה לאל
שעכשיו אנחנו מרגישים שיש אוזן קשבת למציאות הזאת. אנחנו יכולוים לברך על
זה שיש הקלות לזכייני ערוץ 12,13 ו-14, בוודאי לערוצים הייעודיים, שגם הם
באבולוציה של להסתכל למציאות בעיניים ולהגיד שהעולם השתנה לגמרי מאותו יום
נהדר בשנת 93 שבו נתנו להם את הזכות לשדר. היום כל אחד יכול לשדר. אנחנו
חושבים שלא יכול להיות מצב שבו השוק הרב-ערוצי, שזה הוט, שזה יס, שזה סלקום
ופרטנר, עובר ללא טיפול בכלל, כשברור לגמרי שהשמיים נופלים כשהגורמים
הבינלאומיים פה. אני אומר בגאווה גדולה, אני הקטן הוצאתי כמיליארד וחצי
הפקות מקור בהוט.

דב חנין (הרשימה המשותפת):

מיליארד וחצי שקל.

יורם מוקדי:

מיליארד וחצי שקל, סליחה. אני אומר את זה בענווה ובגאווה.

היו"ר יואב קיש:

שזה שמונה אחוז מהמחזור המצטבר שלכם?

יורם מוקדי:

בהחלט כן. אני חושב שזה הרבה בזכות רוגלציה, זה הרבה מאוד בזכות זה שמישהו
פה דאג לזה שתהיה יצירה מקומית. להגן מפני השחקנים הבינלאומיים, זה מה
שנדרש עכשיו מהוועדה הזאת. חייב להיות מצב שמסתכלים על השוק הזה נכונה,
שמסתכלים גם על השוק שלנו. אנחנו מתריעים על זה הרבה זמן. אני מזהה פה סוף
סוף ראייה רעננה ומפוקחת. אסור לשכוח גם שיש שידור ציבורי בישראל, שידור עם
תקציב נכבד מאוד, גדול מאוד, שיכול לשאת על עצמו הרבה מאוד מטלות ציבוריות.
התקציב שלו יותר גדול מהתקציב שלי. אני מעביר 180 ערוצים, אני משקיע את כל
הדברים הנלווים. צריך להסתכל גם על מטלות שהוא יכול לשאת בהן. באמת חשוב
שהשידור הציבורי ישא במטלות הציבוריות והשחקנים הפרטיים ישאו פחות. זה הרגע
שצריך להסתכל עלינו ולשאול, איך זה יכול להיות שלפני חודשים ספורים הוענק
רישיון חדש לחברת הוט, אותו רישיון שנקבע לנו בשנת 2002? זה אותו רישיון,
כאילו לא השתנה שום דבר. אנחנו לא יכולים להיות בעלים של ערוצי סרטים כשיש
רגולציה ישנה. אנחנו נדרשים להרבה מאוד רגולציה פרטנית. אולי היה לה את
ההיגיון שלה בשנת 2000, אבל אין לה היום את ההיגיון יותר. אנחנו קוראים
להתחשב גם בנו, להסתכל על השוק הזה ואחת ולתמיד לסדר אותו. תודה רבה,
אדוני.

היו"ר יואב קיש:

אני יכול להגיד לך שכל הנושא של שידורי IP למיניהם, הממשלה חייבת להיענות
לדרישה וגם אותו להכניס לפיקוח כזה או אחר. לפחות שהפיקוח יהיה שווה. יש שם
דברים שונים. למשל, הם לא משלמים לערוצים המסחריים, כשהערוצים המסחריים
מקבלים כסף מפרטנר ומסלקום על כל מנוי שצופה.

מיכל רפאלי כדורי:

גם אנחנו משלמים ב-OTT כמו פרטנר וסלקום.

היו"ר יואב קיש:

ב-OTT אתם משלמים, לא בברודקאסט. אני חושב שכל העולם הזה חייב רביזיה מאוד
גדולה. אני לא יכול בחקיקה הזאת להיכנס לזה. רק נותרה לי הבקשה שלך, שהיא
מאוד צודקת, שאת כל הרפורמה הגדולה, שעל זה גם דיבר חבר הכנסת כבל, משרדי
הממשלה יקדמו בהקדם האפשרי. אני בהחלט מכיר. אנחנו עוברים להלא TV.

נחשון אקסלרד:

העניין הזה קשור לערוצי הברודקאסט, זה לא - -

אחמד טיבי (הרשימה המשותפת):

כמו שחברי עודד פורר דיבר על ערוץ 9, כך אני רוצה להסביר לכם על ערוץ הלא.
יש הרבה גופי תקשורת שהצרכן הערבי, הצופה הערבי חשוף אליהם. זה כל הערוצים
הגדולים הערביים. חלקם טובים, מקצועיים. יש חשיבות לטלוויזיה מקומית שנותנת
חשיפה לכל מגוון החברה - הפוליטי, המקצועי, החברתי. אתה רואה שם מורה,
סטודנט, תלמידה, אישה, דברים שלא ראית קודם. הציבור מסתובב סביב המדורה
הזאת. צריך דווקא לחזק את המדורה הזאת, לא להחליש אותה. זה התפקיד של
הוועדה הזאת.

עודד פורר (ישראל ביתנו):

אתה רוצה שהציבור יקבל את המידע מהמדורה הזאת, לא ממדורה אחרת.

אחמד טיבי (הרשימה המשותפת):

כל יום בשעה 18:30 כל הפוליטיקאים הערביים יושבים ושומעים מה קורה במהדורת
החדשות המקומית. לא רק שומעים פוליטיקה, שומעים גם ענייני חברה, ענייני
חינוך. זה מדורת השבט הפך להיות.

היו"ר יואב קיש:

חשבתי שאתם בערוץ הכנסת.

אחמד טיבי (הרשימה המשותפת):

כשמתפנים מערוץ הכנסת. אני לא מתלהב מזה. לפעמים אני רואה שם שרים.

איילת נחמיאס ורבין (המחנה הציוני):

או חברי כנסת שלא נדע.

אחמד טיבי (הרשימה המשותפת):

איילת נחמיאס הייתה שם פעם. השר כחלון היה שם שעה.

עודד פורר (ישראל ביתנו):

למה אותי לא מזמינים לערוץ?

אחמד טיבי (הרשימה המשותפת):

אין לו בעיה להזמין כל פוליטיקאי. שואלים שאלות קשות. כשאתה מגיע אתה יכול
להשיב. זה אומר שזה דבר שהיה חסר. עכשיו הוא קיים. צריך לתת לו "פוש". אני
מכיר מדיומים אחרים בחברה הערבית, רדיופונים למשל, שמחרימים קבוצות. פה לא
מחרימים אף אחד. לא מחרימים מורים, לא מחרימים צעירה שמצליחה, לא מחרימים
פוליטיקאים. זה הכל לפי ההוראות של הרגולטור. יש אנשים שמפרים את ההוראות
של הרגולטור. חבר הכנסת כבל, אתה מכיר את התופעה שהזנחת אותה.

איתן כבל (המחנה הציוני):

מכיר.

אחמד טיבי (הרשימה המשותפת):

אדוני, זה המקום לומר שצריך לתת חיזוק, "פוש", ולהרים למעלה. עורך דין
אקסלרד ידבר על הפרטים יותר טוב. על המדרוג סיכמנו שנשב אחר כך.

איתן כבל (המחנה הציוני):

להלא לא צריך לתת "פוש", צריך לשים חוות חמצן.

אחמד טיבי (הרשימה המשותפת):

נכון. בשביל זה אנחנו פה.

היו"ר יואב קיש:

אני יכול להגיד לך, חבר הכנסת טיבי, אני יודע שזה מאוד חשוב לך הערוץ
והנוכחות של שידור בערבית. אני אומר לך שני דברים. ראשית, כל המעבר שאנחנו
מעבירים אותם לרשות השנייה זה באמת בשביל לשמר אותם במקום שיוכלו להמשיך
לאורך זמן. לא בזיכיון משנה לשנה, אלא במשהו שיהיה לו אופק. מצד שני, ופה
אני אומר לך בכנות, גם אם ניתן לזה פרק זמן מסוים, בסוף אחד מהשניים: או
שהם יצטרכו להיבחן בעניין המסחרי האם הם מצליחים לשרוד מסחרית, כן או לא,
כי בעניין הזה זו שאלה של כל אחד מהערוצים האלה, או שהמדינה תחליט, לפי
תפישתך, שחשוב לה לקדם ערוץ בשפה הערבית. זאת הייתה התפישה הקודמת, דרך
אגב. התפישה הקודמת של הערוצים הייעודיים אמרה: אני רוצה ערוץ בשפה הערבית,
ערוץ בשפה הרוסית, זה חשוב לי, אני פותחת את המסלול של הערוצים הייעודיים.
אני מצטער להגיד לך, כלכלית המודל הזה נכשל. עכשיו, כל עוד הממשלה לא תיקח
החלטה שהיא מוכנה להוציא כסף מהכיס - -

עודד פורר (ישראל ביתנו):

אולי הוא נכשל כי לא מאפשרים לו להצליח. אם אתה רוצה שערוץ עם פוטנציאל
צופים של מיליון וחצי איש יתנהל כמו ערוץ עם פוטנציאל צופים של שמונה
מיליון איש, זה לא יכול לעבוד. אי אפשר לתת את אותם תנאים לשמונה מיליון
איש ולמיליון איש.

היו"ר יואב קיש:

זה מה שאנחנו עושים. מה שאנחנו עושים עכשיו זה בונים פלטפורמה מאוד דקה.
אני רוצה שכל החוק הזה יהיה עשרה עמודים רלוונטיים לערוצים האלה.

עודד פורר (ישראל ביתנו):

אבל ההבדל הזה לא ישתנה גם בעוד שנתיים. עדיין השוק שלו יהיה יותר קטן.

נחשון אקסלרד:

כשערוץ עם פוטנציאל של מיליון איש, כמו שאומר חבר הכנסת פורר, נדרש להשקיע
20 מיליון שקל בשנה כשמחזור ההכנסות שלו בשנה מצוינת הוא אולי שלושה מיליון
שקלים, זה בלתי אפשרי להצליח.

אחמד טיבי (הרשימה המשותפת):

יואב, משפט. האוכלוסיה הערבית היא מיליון וחצי. כשאוכלוסיית היעד שצופה היא
70%, 30% מאלה, אי אפשר לצפות מערוץ עם אוכלוסיית יעד כזאת לעמוד בדרישות
שאתה מצפה מערוץ חזק עם עשרות מיליונים.

היו"ר יואב קיש:

אני מוריד את זה.

אחמד טיבי (הרשימה המשותפת):

20 מיליון שקל נראה לך סביר?

היו"ר יואב קיש:

הגדרנו עד 80 מיליון שקל, קטגוריה נפרדת לערוץ זעיר מסחרי. הוא יקבל הרבה
מאוד הקלות. איתמר אביטן, בקשה.

איתמר אביטן:

תודה רבה. חברים, אני אעלה פה כמה דברים. דבר ראשון, אני רוצה לברך את כבוד
היושב-ראש ואת איתן על נושא נאותות ההפקה. אני חושב שעשיתם פה משהו גדול –
זה מעבר לעובדים - לתרבות הישראלית. לשמור על זה זה חשוב מאוד. תודה.

לגבי סוגה עילית, האחוזים מדאיגים אותנו. אנחנו נשמע בהמשך. חשוב לנו לשמור
על רף ההוצאה שהיה עד היום. תמיד נרצה לגדול יותר, אבל חשוב לנו לשמור. דעת
האוצר מקובלת עלינו עם ה-17%. אנחנו מקווים שזה יתכנס למקום הזה.

לגבי ההכנסות. אני מאוד חושש שברגע שסוגרים הכנסות ללא סכום שקלי וקבוע, אז
יהיה משחק עם ההכנסות. אתמול סיפרו לי שלא קיבלנו מהרשות השנייה דוחות
מ-2016 לגבי מה יהיה, לא יהיה, כמה כסף. המשחקים יכולים להיות פה רבים.
הממשק חייב להיות ברור, כדי שאנחנו לא ניתקל במצב שפתאום זה יורד בלי
שההכנסות ירדו בפועל. על התרגילים החשבונאיים דיברנו בתחילת הדיונים. אני
בעד שזה יהיה מההכנסות, לא מההכנסות מפרסומות, ככה שנוכל לראות את דוחות
המאזן, שהרשות השנייה תראה את דוחות המאזן, ונוכל באמת לדעת כמה כסף מגיע.

היו"ר יואב קיש:

אם זה מההכנסות, האחוזים צריכים לרדת. זאת אומרת, יש פה איזה באלאנס.

איתמר אביטן:

אין לי בעה לקבוע רף שקלי.

היו"ר יואב קיש:

זה אמרתי לך שאי אפשר.

איתמר אביטן:

אני חושב שיהיה יותר טוב לכולנו עם רף שקלי. הוא לא יקשה, דרך אגב, על
הערוצים. אני מציע איזה שהוא רעיון, אתה יכול לקבל אותו או לא. רף שקלי
ייתן פתרון לכולם.

היו"ר יואב קיש:

הוא לא נותן פתרון לכולם, כי מחר יהיה ערוץ זעיר שיצמח ויצליח. אתה לא יכול
להגיד לו שיש לו רף הכנסות במספר כמו - -

איתמר אביטן:

מה פתאום.

היו"ר יואב קיש:

אבל זה מה שאתה אומר.

איתמר אביטן:

אם אתה בא ואומר שיש לו 186 מיליון שקל הוצאה כללית לסוגה עילית - -

היו"ר יואב קיש:

אולי יותר. מחויבות ל-186 מיליון.

איתמר אביטן:

מחויבות. אם הכנסותיו של ערוץ הם 40% מהשוק, אז הוא 40% מתוך ה-186. אם מחר
הוא שני אחוז, אז הוא שני אחוז מתוך ה-186.

היו"ר יואב קיש:

אני צריך להתחיל לבנות את נתח פלח שוק.

איתמר אביטן:

אבל אתה בכל מקרה צריך לעשות את זה.

היו"ר יואב קיש:

לא, אני לא בכל מקרה.

איתמר אביטן:

למה? אתה בודק את ההכנסות מפרסומות.

היו"ר יואב קיש:

אני לא צרך להגדיר את השוק. מה שאתה אומר זה שאני צריך לבחון כל אחד מה
הפלח שלו בשוק, כשלפי הפלח שלו הוא צריך לקחת מה-186.

רועי פולקמן (כולנו):

הוא אומר שאתה סוכם את כל עוגת ההכנסות.

היו"ר יואב קיש:

אני רוצה להיפטר מזה, אתה מסכים איתי. אנחנו היום הלכנו למודל אחר. אמרנו,
לא נתחיל עם כל אחד לדווח לרשות כמה הכנסות יש לו, לבנות פלח שוק, איזה
מדרגות. אמרנו, עד 80 מיליון שקלים פטור, מעל 80 שקלים – 12%,15%,17%.

רועי פולקמן (כולנו):

הוא רק אומר שתראה שהעוגה לא קטנה.

היו"ר יואב קיש:

זה נכון, אבל אני לא רוצה להגיע למצב - -

אתי בנדלר:

הם יצטרכו בכל מקרה לדווח לרשות, כדי לוודא שהם עומדים בתנאי - -

איתמר אביטן:

ברשותכם עוד מילה אחת על הרעיון שאני מדבר עליו. אנחנו לא מדברים על מתחת,
אנחנו מדברים כרגע מעל 80 מיליון. יש שלושה ערוצים מעל 80 מיליון.

היו"ר יואב קיש:

היום.

איתמר אביטן:

היום. הם צריכים להתחלק בעוגה הזאת של 186 מיליון.

היו"ר יואב קיש:

נגיד אחד מהם נסגר.

איתמר אביטן:

אתה צריך להבין שההכנסות יתחלקו בין שניים. כל אחד יקבל מתוך 1.2 מיליארד
את החלק היחסי שלו.

היו"ר יואב קיש:

איך אתה יודע אם זה 1.2? אם השוק גדל אתה מפסיד. אני אומר לך שהמסלול של
אחוזים נותן מענה לעלייה בשוק, לירידה בשוק.

איתמר אביטן:

עלייה לא תהיה. אנחנו יודעים שלא תהיה עלייה.

היו"ר יואב קיש:

לא יודע. אני אומר שייכנסו יותר שחקנים עם יותר מוטיבציה לצמוח. אולי יהיו
יותר השקעות.

איילת נחמיאס ורבין (המחנה הציוני):

אתה מקווה.

איתמר אביטן:

אם אנחנו מבינים שאנחנו על בסיס פרסומות בטלוויזיה, אי אפשר שלא להסתכל על
המגמה שהכל הולך על דיגיטל. אפילו הפרסום הממשלתי, 95% ממנו הולך כולו
לדיגיטל. הוא אפילו לא מגיע לטלוויזיה. אנחנו לא יכולים להגיד שהשוק יגדל.
אנחנו יודעים שהשוק יקטן.

היו"ר יואב קיש:

אל"ף, מעניין מה קרה לשוק בשנים האחרונות.

נגה רובינשטיין:

באופן ריאלי השוק התכווץ.

היו"ר יואב קיש:

איך את יודעת?

נגה רובינשטיין:

מהנתונים שאנחנו מקבלים מ"יפעת".

איילת נחמיאס ורבין (המחנה הציוני):

אני חושבת שהמורכבות של חישוב המחזור מאוד גדולה. גם כשאתה לוקח את שוק
הפרסום, אמרת שאתה לוקח או את בקרת "יפעת", או כמה שילמו בפועל עבור
הפרסומות. עברו כמעט 3 שנים מאז שעברנו סקירה. היה לנו דיון בוועדת הכלכלה
בנשא שוק הפרסום בטלוויזיה. אני חושבת שהגיעה השעה לחזור לאיזו שהיא סקירה
מקצועית בעניין הזה, כי אני חושבת שחלק מכריע מהרפורמה הזאת זה איך זה יהיה
מחושב. זה נכון מה שאומרת עורכת דין רובינשטין, וזה גם מה שאמר איתמר, שעל
פניו כל הפרסום עובר לאינטרנט, אבל אני יכולה להגיד לכם שיש מגמות הפוכות
בארצות הברית, בין היתר, שנובעות מזה שמיוצרת טלוויזיה מאוד מאוד איכותית
על פלטפורמות חדשות. יש איזו שהיא תנועה חזרה לתוך העולמות האלה. אני חושבת
שכדאי לראות מה קרה. יש לנו עכשיו את סלקום TV, את פרטנר TV. צריך לראות מה
קורה לשוק הזה כדי להחליט.

היו"ר יואב קיש:

אני רוצה להגיד בצורה הכי ברורה, ברור שצריך לעשות את העבודה הזאת, אבל
אנחנו חיים בעולם - - בהגדרה, גם אחרי העבודה הזו יהיו לך אי ודאויות.

איילת נחמיאס ורבין (המחנה הציוני):

אני רוצה להבין מה המצב היום.

היו"ר יואב קיש:

אז אני אומר, אנחנו את תמונת השוק היום מכירים, יודעים מול מה הוא מתמודד.
תחזיות יכולות להיות לך מכל הכיוונים.

איילת נחמיאס ורבין (המחנה הציוני):

לא דיברתי על תחזיות.

היו"ר יואב קיש:

אני חושב שדווקא זה שמקבעים אחוזים מההכנסות - זה, אני מסכים, אמירה חשובה
– זה דבר שמקבע את הגמישות הנדרשת בשוק.

איתמר אביטן:

אי הוודאות מבחינתנו כעובדים זו הבעיה. אנחנו צריכים לחיות בוודאות.

היו"ר יואב קיש:

אבל אתה לא יכול, השוק הוא באי וודאות. אתה בא ואומר: אני כעובד רוצה
ודאות, לא מעניין אותי מה קורה עם החברות, הן ישלמו בכל מקרה.

איתמר אביטן:

מאוד מעניין אותי מה קורה איתן, אבל במודל אנחנו יכולים לבוא ולקבוע אם זה
יורד מתחת למיליארד שקל. אם יש שינויים רדיקליים, אז פתאום - -

היו"ר יואב קיש:

הפתרון של זה הוא אחוז מההכנסות.

איתמר אביטן:

אם ה-17% היה עובד בעולם אוטופי, כנראה היינו מקבלים את ה-186 מיליון.
חוששני שביום אחרי החקיקה הזאת ה-17% פתאום יהפכו להיות 150 מיליון. כולנו
לא נדע ולא נתכנס להבין למה.

היו"ר יואב קיש:

הערה טובה.

איתמר אביטן:

על החלוקה בתוך הסוגה ידבר ידידי אורי רשטיק, אבל היא גם מרכיב. לגבי הפקות
פנים וחוץ, אני לא חושב שמישהו פה רוצה להפוך גופים להיות מונפולים או גופי
ענק שיקחו את ההפקות לעצמם וההפקות יהיו פנימיות. בצורה הזאת אתה מצמיח
ענקים שלא מאפשרים תחרות. אם באים ואומרים לצלמים: או שאתה עובד ככה, או
שאני "שורף" אותך - - עכשיו, מה זה "שורף אותך"? אני "שורף" אותך בשניים או
בשלושה מקומות, לא בין 20 בתי הפקה או 30 בתי הפקה. קמות גם חברות הפקה
קטנות שרוצות להפיק משהו קטן. הן לא יוכלו להתמודד מול הענקיים האלה.
הענקיים האלה נוצרו בגלל הרגולציה. הענקיים האלה קמו על בסיס הפלטפורמות
האלו. אי אפשר לבוא, לסגור בתי הפקה, ולתת את זה לרשת, קשת ולערוץ 10.

לגבי הקולנוע, אני שמח שלא תהיה ירידה בנושא של ההשקעה בקולנוע. אני אגיד
משהו לגבי מה שחברת הכנסת שרן השכל אמרה. לגבי הפקות, נכון, זה הפקות
פנימיות. אני חושב שעדיין צריך לבוא ולהגיד גם לערוצים עד ה-80 מיליון,
תעשו אחוז מסוים בהתחייבות שההפקות מיוצרות בישראל, לא הפקה בעברית שמיוצרת
בהונגריה כי שם זה 50% יותר זול לעשות. הפקות בעברית צריכות להתבצע - -

היו"ר יואב קיש:

אתה רוצה שנכוון את ערוץ 9 להשקעות?

איתמר אביטן:

סליחה, לא אמרתי לכוון אותו להשקעות.

היו"ר יואב קיש:

תן לו חופש. תן לערוץ זעיר לחיות, אל תיכנס אליו. הוא לא צריך לדווח לרשות
מה הוא עשה, מה הוא לא עשה. תן לו לחיות. אסור לשים. זה לא רק פתח להשקעות,
זה פתח לרגולציה, כי עכשיו הוא צריך לבוא כל חודש לדווח מה הוא עשה. מה
פתאום.

איילת נחמיאס ורבין (המחנה הציוני):

זה לא כל כך מסובך.

היו"ר יואב קיש:

אני לא עושה את זה. ערוץ זעיר הוא ערוץ שיחיה בלי מחויבויות כספיות, נקודה.

איילת נחמיאס ורבין (המחנה הציוני):

מה זאת אומרת? אז הוא גם לא ישדר שידור ייעודי.

היו"ר יואב קיש:

נכון.

איתמר אביטן:

כבוד היושב-ראש, לא אמרתי מחוייבויות כספיות.

היו"ר יואב קיש:

זו המשמעות של כסף.

שרן השכל (הליכוד):

הערוצים הייעודיים הם 100% הפקה ישראלית. גם הלא, גם ערוץ 9, גם ערוץ 20,
גם ערוץ המוסיקה, זה 100% הפקה ישראלית.

היו"ר יואב קיש:

אני לא רוצה לכתוב. אני לא רוצה שיתעסקו בזה. הם לא צריכים לדווח לאף אחד.

איתמר אביטן:

לא דיברתי על סוגה עילית, דיברתי על הפקות מקומיות כמו שהם עושים היום. אני
חייב להגיד ולהתחבר פה למה שידידי יורם מוקדי אמר מהוט ולחברים שדיברו מיס,
שהם, בסופו של דבר, המעסיקים העקיפים שלנו. נראה שבאמת רוצים לעשות
רפורמות, רק שמתעסקים בדברים הקלים. לא באים ומתעסקים, כמו שהוא אמר, בלמה
סלקום לא עושים הפקות מקומיות. אני חושב שוועדה שמתכנסת ורוצה לעשות
שינויים כאלה רדיקלים, שהם חשובים, וצריך להציל את הערוצים, זו הפרנסה
שלנו, גם צריכה לבוא ולהגיד שהוט ויס נפגעות היום מכל מיני רגולציות. על
סלקום, פייסבוק וגוגל חייבים לדון, כי אנחנו, העובדים, נפגעים ממה שקורה
בחוץ.

עודד פורר (ישראל ביתנו):

תראה, אתה יכול למצוא את עצמך במצב שמחר קם ערוץ - הרי אנחנו פותחים את
השוק, וטוב שאנחנו פותחים את השוק - שיהיה לו משרד בירושלים, לא בתל אביב,
ואת הכל ההפקות שלו, את כל העבודה הוא יעשה באולפן בדרום אוקראינה.

איתמר אביטן:

זה היה בעבר.

עודד פורר (ישראל ביתנו):

לא לשם אנחנו רוצים לכוון. צריך למצוא את האיזונים. גם הערוצים הייעודים,
יש עליהם חובות שחלות במסגרת הבית שהם נמצאים בו היום. צריך לראות איך
מוצאים את איזון. הרי בתוך התהליך החדש יכול לבוא מחר ערוץ ייעודי דובר שפה
רוסית או דובר שפה ערבית שיעשה את זה פה, אבל ישדר מירדן. למה לא, הרי זה
יותר זול? צריך למצוא את האיזון.

היו"ר יואב קיש:

אתה הולך למקום שלא יקרה, אבל בסדר.

עודד פורר (ישראל ביתנו):

אם זה לא יקרה, אתם הולכים לעשות פה חוק שהוא יהיה אות מתה, הוא יפרק את כל
הערוצים הקטנים האלה.

היו"ר יואב קיש:

תשאל אותם אם זה מפרק או מציל אותם. אני רוצה לשמוע את משרדי הממשלה. יש
התייחסות של המשרדים?

שירה גרינברג:

אתה רוצה התייחסות רק להפקות מקור או בכלל?

היו"ר יואב קיש:

לכל מה שדיברתי על הערוצים המסחריים.

שירה גרינברג:

לגבי הפקות מקור ציינו שאנחנו רוצים לשמור על היקף היצירה הישראלית
כמדיניות, לכן הצענו 17% במודל הרף של 80 מיליון.

רועי פולקמן (כולנו):

ושלא תיפגע העוגה.

היו"ר יואב קיש:

את מה שכיום היה 12 תיקנתם ל-17.

שירה גרינברג:

כן, גם הרף עלה. לגבי הנקודה של בעלות זרה, הנושא הזה צץ באופן פתאומי, לא
נעשתה עבודה מקצועית מספקת. כן רצינו לשקף את חברי הוועדה בעבודה המקצועית
המהירה שביצענו כדי שישמעו את זה. בסופו של דבר, זאת החלטת מדיניות שאתם
צריכים לקבל. רצינו לספק את הנתונים על מה שקיים בעולם מבחינת מה שמצאנו.
כמובן שתחרות לגבי ערוץ מסחרי היא אינה תחרות כמו שקונים מקלדות, גבינות,
נקניקיות או כל מוצר צריכה אחר. ערוץ מסחרי הוא משהו שמשפיע על דעת הקהל,
לכן הרבה מדינות מצאו לנכון להטיל מגבלות על בעלות זרה בערוצים מסחריים.
אנחנו כן יכולים להגיד לכם שקנדה הטילה מגבלה ש-80% מהבעלות צריכה להיות
בעלות קנדית או 53.7% בשרשור, ספרד הטילה מגבלה של 51% בבעלות מקומית ו-49%
בבעלות זרה.

רועי פולקמן (כולנו):

כרגע ההצעה היא 26%. זה באמצע.

היו"ר יואב קיש:

אני מציע שלא ניכנס לזה, כי יש דוגמאות לפה ולפה. כמו שאמרת, זו לא עבודה
מלאה. תתני התייחסות עקרונית.

איילת נחמיאס ורבין (המחנה הציוני):

אני ביקשתי חוות דעת משפטיות מסודרות מכל הגורמים בעניין הזה.

עודד פורר (ישראל ביתנו):

אני חייב לומר לך, אדוני, שהנושא הזה הוא נושא מהותי.

שירה גרינברג:

אנחנו לא נקריא את הכל, אבל גם צרפת מצאה לנכון להטיל 80% בבעלות מקומית.
יש למדינות סמכות רגולטורית לאישור פרטני, כדי לוודא שאין - -

היו"ר יואב קיש:

זה נשאר, זה קיים גם אצלנו.

שירה גרינברג:

כן חשוב לנו שתדעו, וזה כמובן החלטה שלכם, שיש מגבלות על בעלויות זרות
בהקשר של ערוצים מסחרים.

עודד פורר (ישראל ביתנו):

מה יש כיום?

שירה גרינברג:

כיום המגבלה היא 51%.

היו"ר יואב קיש:

אבל חוץ מזה יש הגדרה מי?

שירה גרינברג:

אתם רוצים להפחית אותה ל-26%.

עודד פורר (ישראל ביתנו):

אנחנו לא רוצים להפחית.

היו"ר יואב קיש:

רוצים.

עודד פורר (ישראל ביתנו):

אתה רוצה.

היו"ר יואב קיש:

טוב, עודד, אנחנו נעשה דיון על זה אחר כך.

שירה גרינברג:

זה לגבי הנושא של משקיע זר.

אלידור בליטנר:

השאלה כאן, מעבר לעמדה המקצועית שהציגה שירה גרינברג, היא גם שאלה תהליכית.
השאלה היא למה הוועדה מבקשת להוריד את הדרישה הזאת, מה התשתית לשינוי. זה
לב העניין. השאלה הזאת מקבלת משנה תוקף לאור הסקירה המקצועית שהציג משרד
האוצר.

היו"ר יואב קיש:

אני אענה על זה.

עודד פורר (ישראל ביתנו):

אתם לא התייחסתם לנושא של הפקות, איפה מתבצעות ההפקות.

היו"ר יואב קיש:

כן, הם עכשיו יתייחסו. בקשה, בוא נשמע.

שירה גרינברג:

לגבי הנושא של הפקות מקור התחלתי בדבריי לומר שהמטרה היא לשמור על היקף
היצירה הישראלית.

היו"ר יואב קיש:

הפקות מקומיות.

עודד פורר (ישראל ביתנו):

האם זה מתבצע בישראל, או שאני יכול להגיד שהפקת המקור שלי מתבצעת - -?

היו"ר יואב קיש:

שירה, יש הפקות מקומיות שהן in-house, יש מחוץ לבית. השאלה הייתה מה דעתכם
בעניין. אני צודק?

איילת נחמיאס ורבין (המחנה הציוני):

לא, אתה לא צודק. יש הפקות בחוץ ובבית. בעל רישיון מסחרי יכול להפיק אצלו
בבית תכנית ראיונות, או להוציא את זה החוצה ליוצרים בחוץ. השאלה של ישראל
בחו"ל היא שאלה נפרדת, אוקי? השאלה היא של in-house או מחוץ לבית
ב-outsourcing.

עודד פורר (ישראל ביתנו):

השאלה שלי היא לא על ה-outsourcing, השאלה שלי היא על מה בישראל ועל מה
קורה מעבר לים.

איילת נחמיאס ורבין (המחנה הציוני):

יש שני נדבכים.

שירה גרינברג:

יש כאן שתי סוגיות שונות שאתם מדברים עליהן. דבר אחד, האם נכון שההפקות
יתבצעו על ידי יוצרים ישראלים בישראל או יתבצעו בחו"ל.

היו"ר יואב קיש:

שירה, אני פונה אליך בשתי שאלות. את עונה על השאלות שאני שאלתי. אם זה
יישאר פתוח, חברי הכנסת יקבלו את הזמן שלהם לשאול. אני רואה שגם הערוצים
רוצים להגיב, אבל אחרי שירה. השאלה הראשונה היא מאוד פשוטה - מה שדנו קודם
עם היוצרים, ואולי זה לא מה שרצה חבר הכנסת פורר לשאול - והיא לגבי היחס
בין עשייה בבית של הפקות מקומיות לעשייה בחוץ, ה-65/35. אני רוצה את דעתכם.
בקשה.

שירה גרינברג:

הוועדה המקצועית קבעה, וזה מופיע בדוח שלה, שלעניין בעל רישיון מסחרי גדול
המחויב בהפקות מקור - הפחתת היקף חובת ההשקעה בהפקות מקומיות קנויות מ-65%
ל-50%. כלומר, זה לא ה-65 ו-ה-35 שהופכים, אלא כאן יש הפחתה מ-65 ל-50% כך
שזה 50% ו-50%. זאת הייתה ההמלצה של הוועדה המקצועית שהיינו חברים בה, וזו
העמדה שאנחנו סבורים - -

היו"ר יואב קיש:

אוקי, תשובה טובה. עכשיו לשאלתו, אם הבנתי נכון, של חבר הכנסת עודד פורר.
הוא שואל אם יש איזו שהיא מגבלה על הפקות מחוץ לשטח מדינת ישראל. אני מכיר
בזה שצריך להיות 40% בשטח מדינת ישראל להפקות מקומיות. 40% מהזמן, זה מה
שאני מכיר כהגדלה. אני עוצר אותך רגע. הערוצים, אתם רוצים להתייחס?

שרית הכט:

זה הרבה יותר מ-40%. כשאומרים 40%, זה נשמע כאילו זה מעט, אבל בפועל זה לא
כולל הרבה מאוד תכניות שנמצאות. חדשות, למשל, ותכניות בענייני היום לא
נחשבות הפקה מקומית למרות שהן הפקה מקומית. בהינתן ש40% הן הפקות מקומיות,
לפחות 75% צריך להיות סוגה עילית.

היו"ר יואב קיש:

אוקי, 75% זו ההגדרה. עודד, הם מחויבים ל-40% מהזמן. זה יוצא הרבה יותר, כי
זה לא כולל חדשות.

איתמר אביטן:

מה שאמרנו זה שלערוצים הקטנים זה לא קיים, זו הבעיה. לגדולים זה קיים. הקטן
עד 70 מיליון לא מחויב. הוא יכול, כמו שעודד אומר, לעשות את כל שידוריו
ב-50% או אפילו ב-70% יותר זול באוקראינה.

עודד פורר (ישראל ביתנו):

מה שאני מציע, יואב, לגבי הקטנים, ואמרתי את זה קודם, זה שיש היום התייחסות
באכסניה שהם נמצאים היום לנושא הזה.

היו"ר יואב קיש:

איזו התייחסות יש?

עודד פורר (ישראל ביתנו):

יש לכם מחויבויות כאלו במסגרת ההסכמים שלכם?

היו"ר יואב קיש:

אני שואל את הייעודיים. יש לכם התייחסות להפקה מקומית?

דב אברמוביץ:

30% מה - -

יורי קגנוביץ:

המחויבות היא 30%, אבל בפועל בערוץ 9, לפחות מבחינת לוח השידורים שלנו,
קרוב ל-90% מפיקים בישראל.

היו"ר יואב קיש:

זה ממש לא רלונטי לחבר'ה האלה, אבל בסדר. שירה, אני מבקש להמשיך לגבי שאר
הדברים שהיו לנו. לגבי הקולנוע אם יש לך התייחסות, לתכניות מיוחדות ולסוגה
עילית.

אורי רשטיק:

להיום זה לא רלוונטי, אבל מה יהיה - -?

שירה גרינברג:

יש הגדרה כיום בחוק להפקות מקומיות. אנחנו מציעים שלא לשנות את ההגדרה
הקיימת. היא נקבעת לפי כללים שקובעת המועצה. כמובן שיש תעדוף לכל מה שקשור
ביצירה בארץ, אך יש איזון כיוון שיש הפקות בחו"ל.

עודד פורר (ישראל ביתנו):

צריך שיהיה איזון.

שירה גרינברג:

אנחנו סבורים שנכון להשאיר את ההגדרה בחוק כפי שהיא, ויש לאפשר למועצה
לקבוע כללים בהתאם.

איתמר אביטן:

גם לערוצים הקטנים, כן?

שירה גרינברג:

כן. אנחנו אומרים שאיפה שיוגדר שיש חובה להפקות מקומיות, ההגדרה תהיה כפי
שהיא חלה היום.

עודד פורר (ישראל ביתנו):

ולכן אני בא ומקשה בעניין הזה על הערוצים הקטנים. אני לא רוצה להפחית להם
את הרגולציה שקיימת עליהם היום - -

היו"ר יואב קיש:

שירה, עוד משהו?

אתי בנדלר:

שירה, לא הבנתי את ההערה האחרונה שלך. אתם אומרים שאתם מציעים לא לפגוע
בהגדרה או במחויבויות לגבי הפקות במקום שיש חובה, אבל הצעת היושב ראש אומרת
שהם יהפכו להיות ערוצים מסחריים זעירים שיפעלו תחת חוק הרשות השנייה ולא
תחול עליהם שום מחויבות לגבי הפקות.

שירה גרינברג:

אנחנו מבינים שבשל הרצון להגנות ינוקא יש כאן עניין שלא תחול שום חובה. אני
אומרת שאיפה שחלה החובה, היא צריכה להיות, לראייתנו, הפקה מקומית.

אתי בנדלר:

זאת אומרת, זה יחול על הערוצים המסחריים, למעט מסחריים זעירים.

שירה גרינברג:

כן. מכיוון שפשוט קטעתם אותי בפעם הקודמת כשדיברתי על 65 ו-50, אז אני רוצה
להגיד, וזה כמו שאמרתי, שזה היה חלק מהוועדה המקצועית. הוועדה המקצועית
עסקה בנושא רחב. היו שם את כל מסקנות ועדת אייל. זה בא בתור מנגנון של
איזונים ובלמים שמסתכלים על כל התמונה. זו העמדה של הממשלה כשהיא באה בתוך
החבילה השלמה. אם זה לא מגיע בכל החבילה השלמה, וכרגע זה לא נמצא על הפרק,
אולי צריך לשקול את ה-65/35 כפי שהוא, וכשתגיע האסדרה של ועדת אייל, לשנות
את זה בהתאם למתווה שהוצע על ידי הצוות המקצועי.

זיו גלעדי:

עלתה שאלה לגבי הכנסות. אנחנו מציעים ללכת על משהו שכבר קיים כרגע בחוק,
שזה סעיף 100 שעוסק בתמלוגים. אמנם גובה התמלוגים הורד לאפס אחוז, אבל
העיקרון עדיין קבוע בחוק. סעיף 100 בחוק אומר: "מורשה לשידורים ישלם לאוצר
המדינה תמלוגים על הכנסותיו מביצוע שידורים וממתן שירותים כאמור בחוק זה".
על המשפט הזה נכתבו גם תקנות שמבהירות מה זה ההכנסות האלו.

עודד פורר (ישראל ביתנו):

זה דמי הרישיון?

זיו גלעדי:

זה לא עניין של דמי רישיון.

נגה רובינשטיין:

זה הקריטריון להכנסות.

זיו גלעדי:

נכון, זה הקריטריון להכנסות.

היו"ר יואב קיש:

לכם זה נראה הגיוני?

אורי רשטיק:

מה זה הקריטריון הזה?

זיו גלעדי:

זה הכנסות מביצוע שידורים וממתן שירותים. זה ברור שפרסום בשעת השידורים
כלול.

נגה רובינשטיין:

האם ברור שזה לא כולל את האינטרנט בהגדרה שזיו הקריא?

זיו גלעדי:

אני לא בטוח שזה ברור.

נגה רובינשטיין:

אם זה לא ברור, צריך להבהיר שעל אינטרנט לא נשלם תמלוגים.

אתי בנדלר:

בתוספת השנייה יש לך הגדרה ספציפית לעניין המחויבויות. כאן נאמר במפורשות:
"הכנסות" – הכנסות מביצוע שידורים וממתן שירותים.

זיו גלעדי:

זו אותה הגדרה.

היו"ר יואב קיש:

מה יש בסעיף 100?

זיו גלעדי:

זו אותה הגדרה.

היו"ר יואב קיש:

יש פה שאלה ברורה, האם שידור ופרסום באינטרנט נכנס לשם.

זיו גלעדי:

יש גוף ברשות השנייה שעסק בדבר הזה.

היו"ר יואב קיש:

מנכ"ל הרשות השנייה - -

ניר שויקי:

יש חוות דעת של משרד התקשורת על כך שהכנסות מאינטרנט אינן חלות. אני חושב
שיש מקום לחדד את זה בשביל שלא ניתקל אחרי זה - -

אתי בנדלר:

הכנסות ממכירת פורמטים.

היו"ר יואב קיש:

איך דואגים שהם לא מסיטים הכנסות בין טלוויזיה לאינטרנט?

שרן השכל (הליכוד):

נו, באמת, אי אפשר לבוא ולהאשים אותם בדברים האלה.

היו"ר יואב קיש:

אני שואל את המנכ"ל, האם היה חשש להסטת הכנסות מאפיק לאפיק כדי להימנע
מתמלוג כזה או אחר, כשברור שזה משהו שמן הסתם אסור? אני רוצה לשמוע את
ההתייחסות.

ניר שויקי:

בוודאי שקיים חשש כזה. יש צוות של רואי חשבון שנשלח לבעלי הרישיון. הוא
עושה ביקורת סבירה. תמיד יכולות להיות בעיות כאלו ואחרות.

היו"ר יואב קיש:

אבל הם נתונים תחת פיקוח.

ניר שויקי:

הם נמצאים תחת פיקוח. אם מישהו פה יבוא וישאל אם יש סיכוי שהכנסה כזו או
אחרת מוסטת, אז תמיד הכל יכול להיות. הרשות מבצעת מנגנוני בקרה סבירים.

היו"ר יואב קיש:

חברים, אני אשמע את היוצרים בענין הזה, אבל חבריי חברי הכנסת, יש שאלה
מהותית שהייתה לגבי הכנסות. עלה חשש מגורמים, שכמובן יש להם אינטרס
שההכנסות יהיו גבוהות יותר, להסטת הכנסות לכיוון כזה או אחר.

עודד פורר (ישראל ביתנו):

בשביל זה יש רשות שנייה שמפקחת.

היו"ר יואב קיש:

נכון. לפי דעתי שיש פה מנגנון קיים שכבר מנוהל, שכבר מבוקר. אני בעד להשתמש
בהגדרה הקיימת הזאת לנושא הכנסות. לפני שאני מעלה להצבעה, אני נותן
התייחסות. אסף, בקשה.

אסף אמיר:

העניין הספציפי הזה זה לא עניין שצריך לחשוד. לאורך השנים הרשות השנייה
תמיד אמרה לנו: אנחנו לא חוקרים. חבר'ה, אתם רוצים? תביאו הוכחות על דבר
כזה או אחר. אנחנו לא מביאים הוכחות. גם אנחנו לא חוקרים. אנחנו עושים משהו
אחר לגמרי. יש פה מצב שאותו גוף מוכר לאותו מפרסם בשני אפיקים. זה לא עניין
של הסטה אפילו. צריך לעשות הפרדה. בסוף זה מגיע לאן שהוא, כשמישהו אומר: זה
30% אינטרנט, זה 70% טלוויזיה. זה משהו שהוא בדנ"א של העיסקה.

היו"ר יואב קיש:

לגבי נושא ההכנסות, בבקשה עורכת הדין נגה רובינשטין.

נגה רובינשטיין:

תראו, נושא ההכנסות הוא נושא שמנוהל כבר כמה שנים. אגב, לא רק אצלנו, אלא
אם משדרים בעלי רישיונות אחרים שמשלמים תגמולים, משלמים הכנסות או משלמים
דמי רישיון על בסיס הכנסות. עכשיו, יש גוף רולטורי שמפקח על הדבר הזה. אם
עכשיו רוצים להיכנס גם לתחום של האינטרנט, יש לנו עולם ומלואו בעניין
האינטרנט שצריך מבחינתנו להכניס בתוך דברי החקיקה.

היו"ר יואב קיש:

אינטרנט בחוץ.

נגה רובינשטיין:

בסדר גמור.

היו"ר יואב קיש:

השאלה היא לגבי ההפרדה בין ההכנסות מאינטרנט לטלוויזיה.

נגה רובינשטיין:

אל"ף, נקודת המוצא לא יכולה להיות שיש כאן רמאות.

היו"ר יואב קיש:

בזה אני מסכים איתך.

נגה רובינשטיין:

יש הכנסות מטלוויזיה. יש רשות מפקחת שדורשת הוכחות, היא רואה סבירות, יש לה
בנצ'מרק.

היו"ר יואב קיש:

שמענו את הנציגות של היוצרים בעניין הזה. חברים, אני מבין את נושא ההכנסות.
עם כל סוגי החיות שקראו לערוצים, אני בוודאי לא הולך להוסיף סוג אחר של חיה
בעניין הזה. אני חושב שאנחנו נמשיך במנגנון הקיים של הכנסות כפי שמופיע
בהגדרה בחוק.

שרן השכל (הליכוד):

ולהבהיר שזה מפרסומות - -

היו"ר יואב קיש:

לא צריך להבהיר, זה קיים. שרן, אני לא ממציא את הגלגל. מי בעד שנושא הכנסות
יהיה לפי ההגדרה שקיימת היום בחוק, שירים את ידו?

הצבעה

בעד – פה אחד

נגד – אין

נמנעים – אין

הנושא אושר.

היו"ר יואב קיש:

את הנושא הזה סגרנו. אתה רוצה להתייחס להפקות?

אסף אמיר:

הייתי שמח להתייחס להפקות.

היו"ר יואב קיש:

נתחיל עם עורכת הדין נגה רובינשטיין.

נגה רובינשטיין:

מספר הערות כלליות בהמשך לנושאים שעלו כאן. אז קודם כל אני רוצה כמה
עובדות. עלתה כאן שאלה מצד חברת הכנסת נחמיאס ורבין או אמירה על מצבם
הכלכלי של הערוצים המסחריים. בלי להיכנס למספרים - חבר הכנסת שרוצה יוכל
לגשת לרשות השנייה ולבדוק – מדובר בערוצים מפסידים. זאת נקודת המוצא. זה
עניין עובדתי. אין כאן לא בכי ולא שום דבר, זה פשוט המצב הנוכחי.

הנקודה השנייה היא שהערוץ המסחרי הגדול ביותר, או המסחרי שלא צריך להתאמץ
בשביל הכסף שמגיע אליו, זה רשות השידור שמקבלת 740 מיליון שקל בשנה. אם
נפתח את הטלוויזיה בשעות אחר הצהריים, נראה שם סדרות של ה-BBC. את זה לא
תראו בערוצים המסחריים. תראו שם עברית. כן סוגה עילית, לא סוגה עילית, אתם
תראו שם עברית. הדבר הזה צריך להיות על השולחן, מכיוון שיש כאן 740 מיליון
שקל בשנה שחייבים ללכת ליצירה ישראלית.

היו"ר יואב קיש:

לא כולם. 100 מתוכם, לדעתי.

נגה רובינשטיין:

השאלה למה הם עם הכנסות הרבה יותר גבוהות משלנו צריכים להוציא פחות מאיתנו.
מכיוון שזה הערוץ המסחרי היציב ביותר שלא ייסגר מחר, שלא צריך להביא את
הערבויות, שלא צריך לשלם תשלומים למדינה כמו ביד, הפצה ודמי רישיון, זה
נשמע לנו לא הגיוני, במיוחד כשאתה אומר שמה שחשוב לכם זה לראות את העוגה
בכללותה.

היו"ר יואב קיש:

הוא ציבורי, הוא לא מסחרי. מכיוון שהתאגיד בכלל בבג"ץ, אני לא הולך - -

רועי פולקמן (כולנו):

וגם יש 250 מיליון שמושקע. מה זה קשור?

אתי בנדלר:

מכיוון שהוא לא נמצא כאן ולא יכול לענות לטענות - -

היו"ר יואב קיש:

בואו נעזוב את התאגיד.

נגה רובינשטיין:

שאלת איך אנחנו יודעים ששוק הפרסום בטלוויזיה מתכווץ. אז לפי נתוני "יפעת",
שהם נתונים פומביים, בין 2013 ל-2016 שוק הפרסום בטלוויזיה קטן ב-10%.
תוסיף לזה את פיצול הערוצים. מה שהיה בתוך 14 יום נכנס עכשיו ל-21 יום.
השורה הכלכלית מאוד פשוטה.

לנקודות שהעלית אני אתייחס מאוד בכלליות. לגבי סוגה עילית, תראו, אם אנחנו
מדברים על 17% מתוך ה-100, יכול להיות – אנחנו לא יודעים מה יהיה כאן המספר
הסופי, אם זה יהיה 12, 14 או 17 - שנצא בסופו של דבר עם תוצאה שהיא תוצאה
הרבה יותר בעייתית מבחינתנו ממה שנכנסנו אליה. אני חושבת שזה לא מה
שהתכוונו.

היו"ר יואב קיש:

למה?

נגה רובינשטיין:

מכיוון שעכשיו אנחנו משלמים 17% מ-60%. זה הסוגה עילית.

אורי רשטיק:

10.2% מתוך 60%, זה מה שאתם משלמים עכשיו.

היו"ר יואב קיש:

היום אתה משלמים 62 מיליון שקלים.

נגה רובינשטיין:

נכון.

שירה גרינברג:

זה המינימום.

נגה רובינשטיין:

אם לזה אתה מוסיף גם ביטול של המיוחדות שזה 40%, פגעת - -

היו"ר יואב קיש:

40% ממה?

נגה רובינשטיין:

מהתמהיל.

היו"ר יואב קיש:

מהתמהיל של ה-60%?

נגה רובינשטיין:

כן. מה זה אומר? אתה יכול להגיד: תשמעי, אני לא מתייחס לביטול של המיוחדות.

היו"ר יואב קיש:

אתם רוצים? תמשיכו לעשות מיוחדות.

נגה רובינשטיין:

מאה אחוז, אבל השאלה אם אתה תספור את זה בתוך הסוגה עילית או לא.

קריאה:

לא.

איילת נחמיאס ורבין (המחנה הציוני):

אנחנו יודעות שזו לא סוגה עילית.

נגה רובינשטיין:

מה זה "מיוחדות"? אלו תכניות עתירות השקעה. הן בעלות ערך ציבורי שאני חושבת
שלא נחלוק עליו. זה "ארץ נהדרת", "גב האומה". אלו תכנית שיוצרות שיח.

היו"ר יואב קיש:

תעצרי רגע. אני שמח שנכנסנו לנושא מאוד חשוב, מקצועי. חשוב לי שלא נעשה
טעות בענין הזה. אנחנו מדברים על סוגה עילית. נכון להיום ההשקעה בסוגה
עילית היא 62 מיליון שקלים, או אם לוקחים את האחוז שמתייחסים אליו, אז 10%
מההכנסות, הגבוה מביניהם. נכון, זאת הסיטואציה כרגע? באה עורכת דין נגה
רובינשטין ואומרת: אתה עכשיו שם אותי על 17%, כשאני הייתי ב10% אחוז או
ב-62. כל עוד ה-10% שלי עולה ולא מגיע ל-17% אני פתאום יכולה למצוא את
עצמי - -

נגה רובינשטיין:

יחד עם הסיפור של המיוחדות.

היו"ר יואב קיש:

עכשיו הסיפור של המיוחדות. הסוגה עילית זה דרמה, דוקו ומיוחדות, זו
השלישיה. את אומרת שאם אני מבטל את המיוחדות את פתאום "תקועה" עם סכום מאוד
גדול רק לדרמה ודוקו. אני רוצה להסביר למה התכוונתי במיוחדות. קודם כל,
בהגדרות של סוגה עילית אני לא נוגע, זאת אומרת, יש מיוחדות, יש דרמה ויש
דוקו. אתם תחליטו על התמהיל. אני לא מחייב אתכם על התמהיל, אני שומר על
נאותות הפקה.

אורי רשטיק:

אם אתם מורידים את המיוחדות, הם יעשו רק ריאליטי.

היו"ר יואב קיש:

אני רוצה להבין את הסיטואציה הנוכחית. מתוך ה-62 מיליון שקל אתם מחויבים
היום לשלושה סוגים של תכניות. יש הגדרה של כסף, כמה החלוקה ביניהן?

נגה רובינשטיין:

כן, אחוזים.

אורי רשטיק:

גם בכסף.

היו"ר יואב קיש:

בסוף זה בא לידי ביטוי בכסף. אני רוצה לתת לכם את הגמישות לנהל את זה איך
שאתם רוצים. אתם תהיו מוגבלים לנאותות הפקה. במיוחדות יש לכם נאותות הפקה?

שרית הכט:

יש נאותות הפקה בכל הסוגה.

היו"ר יואב קיש:

אז אני לא מבין מה הבעיה.

אורי רשטיק:

הרעיון העקרוני לעשות סדר בכל הסיפור הזה של 20 מיליון, 50 מיליון הוא
הגיוני, הוא עושה שכל, אבל אם אנחנו לא נזקק את הסוגה עילית לתוך דוקו
ודרמה, מה שיקרה זה שהם יפיקו רק תכניות מיוחדות. זו לא חוכמה לקחת איזו
שהיא תכנית דגל של תכניות מיוחדות, למשל "ארץ נהדרת", ולהגיד: רק זה תכניות
מיוחדות, תתייחסו לזה. באותה מידה אפשר לקחת גם תכנית דגל של תכנית ריאליטי
ולהגיד: זאת תכנית מאוד איכותית, בעלת חשיבות, למה היא לא סוגה עילית?
הכוונה של המחוקק, ככל שאנחנו מבינים אותה, הייתה ליצור שמורת טבע.

היו"ר יואב קיש:

מה האחוז של המיוחדות?

נגה רובינשטיין:

יש רק שתי תכניות מיוחדות. מרוב שזה כל כך יעיל - -

אורי רשטיק:

הפרצה קוראת לגנב.

היו"ר יואב קיש:

איזה תכניות?

נגה רובינשטיין:

"ארץ נהדרת" ו"גב האומה".

אילאיל לבנת:

ואצלנו יש טלוויזיה של העתיד, אדוני, שהיא צ'ופצ'יק.

היו"ר יואב קיש:

כמה השקעה זה מתוך הסוגה עילית באחוזים?

נגה רובינשטיין:

מתוך התמהיל זה 40%.

שרן השכל (הליכוד):

איזה ריאליטי נחשב כסוגה עילית?

היו"ר יואב קיש:

שתי תכניות זה 40% מתוך כל התמהיל?

אורי רשטיק:

עד 28%.

רועי פולקמן (כולנו):

אז אין פה בעיה. ריאליטי לא יהיה סוגה עילית, אז מה הבעיה?

היו"ר יואב קיש:

כמה הולך למיוחדות מתוך ה-186 מיליון?

אורי רשטיק:

14 מיליון לכל בעל רישיון על פי הכללים של הרישיון. הוצאה כוללת לתכניות
מיוחדות שלא תפחת מ-14 מיליון שקלים חדשים, זה הכללים של בעל רישיון.

היו"ר יואב קיש:

אם אני מבטל את המיוחדות, הם לא יכולים לצפות שאני אשאיר להם את המחויבות
בסוגה עילית, להגדיל דרמה וזה. אם אני מוציא את המיוחדות, אני צריך להוציא
את הערבות שלהם מהפרק.

איתמר אביטן:

כבוד היושב-ראש, אתם החלטתם לבטל את התת סוגה.

היו"ר יואב קיש:

מה זה משנה לכם המיוחדות?

איתמר אביטן:

כי אז אנחנו נקבל 50% מיוחדות ותהיה ירידה של דרמה.

היו"ר יואב קיש:

אני רוצה להוציא את המיוחדות מהסיפור. זה אומר שאת הכסף שהיום יוצא על
המיוחדות צריך להוציא מהסיפור, כי אי אפשר לבוא ולהגיד: תעשו לי במקום
מיוחדות דרמה ודוקו. למה אם אני מבטל את המיוחדות אני לא צריך להוריד את זה
מהעלות הכללית שלהם?

אסף אמיר:

בוא נדבר על המיוחדות רגע. מיוחדות זה תכניות שגופי השידור עושים כי הן
מכניסות כסף. יש להן רייטינג גבוה, הן בעלות פרופיל גבוה. המיוחדות התחיל
בכלל, אם אני זוכר נכון, עם מוטי שקלאר שרצה שיהיו תכניות יותר באזורים של
דת, מורשת. זה הגיע בסוף ל"ארץ נהדרת" ו"גב האומה", אולי גם התכנית של גורי
אלפי.

קריאה:

"מועדון לילה".

אסף אמיר:

זה גם "מועדון לילה". זה דברים שעושים בטלוויזיה כי זה טלוויזיה. על סוגה
עילית יש רגולציה, כי לא היו עושים אותה ללא הרגולטור.

היו"ר יואב קיש:

תתייחס לשאלה שלי.

אסף אמיר:

לפני מספר שנים, ואני לא זוכר כמה, ישבנו עם הרשות השנייה ועם הערוצים
המסחריים - ערוץ 2 בזמנו – והם ביקשו להגדיל את התכניות המיוחדות. אנחנו,
כמובן, התנגדנו, כי ידענו שזה יהיה על חשבוננו. עכשיו הם אומרים: אחרי
שהגדלנו את זה ל-40%, נוציא את זה - -

היו"ר יואב קיש:

40% מתוך הסכום של ה-186 מושקע במיוחדות?

טלי גורן:

לא.

היו"ר יואב קיש:

אפשר לדעת מה האחוז?

ניר שויקי:

30%.

היו"ר יואב קיש:

30% כספית?

טלי גורן:

בין 25% ל-28%.

ניר שויקי:

28% מהסכום שציינת הם יכולים להוציא לתכניות מיוחדות.

רועי פולקמן (כולנו):

ואתה אומר שזה להחלטתם כי את זה הם ממילא רוצים.

היו"ר יואב קיש:

לא הגיוני שאם אני מבטל את זה, אני אומר להם להגדיל - -

אסף אמיר:

תראו, אני מזכיר לכם שהמחויבויות בסוגה עילית רק לפני שנתיים, שלוש וחמש
שנים היו הרבה הרבה יותר גדולות. אז הייתה בקשה של הגופים המסחריים לעבור
לרישיונות בהבטחה בפני הוועדה הזאת שיקומו המון שחקנים והסוגה עילית תעלה
בכמה מונים ממה שהייתה בעבר. אנחנו קצת בשיטת הסלאמי, כי זה ירד. כשדיברו
על 62, אמרנו שזה סוף התרבות הישראלית כמו שאנחנו אוהבים להגיד. 62 כבר
כולם מקבלים. עכשיו אומרים: בוא נוריד להם עוד 30% ועוד 30% ועוד 30%. אם
אתם מורידים מתחת לסכום הזה, זה באמת הופך להיות לעג לרש. את המיוחדות אתם
החלטתם להוציא מהחוק הזה.

רועי פולקמן (כולנו):

אבל לא מורידים.

היו"ר יואב קיש:

בתוך סוגה עילית יש היום הגדרה של מיוחדות. אומר המנכ"ל ש-28% מתוך הסכום
הזה אפשר לכמת לכסף.

נגה רובינשטיין:

כמקסימום.

היו"ר יואב קיש:

זה המקסימום. כמה זה בכסף?

ניר שויקי:

17 מיליון.

היו"ר יואב קיש:

לא יכול להיות.

איתמר אביטן:

יש כאלה שלא עושים.

אילאיל לבנת:

לרשת אין תכניות מיוחדות.

נגה רובינשטיין:

יש כאלה שלא משתמשים בזה.

אסף אמיר:

הבטיחו לנו שסוגה עילית בעידן הרישיונות תהיה מזוקקת, היא תהיה סוגה עילית
באמת.

היו"ר יואב קיש:

אתה צודק שמיוחדות לא צריכות להיות שם.

אסף אמיר:

הסכום הוא רבע מהסכום שהיה לפני 3 שנים.

היו"ר יואב קיש:

כמה היה הסכום לפני שלוש שנים?

אסף אמיר:

מעל 200, לדעתי.

נגה רובינשטיין:

זה היה מוגזם.

אסף אמיר:

אני מבקש מהרשות השנייה לענות על זה.

היו"ר יואב קיש:

אתה טוען למהלך של פגיעה בסוגה עילית במשך שנים. אתה אומר שאפילו אם
מוציאים את המיוחדות עדיין צריך להשאיר את התקציב לסוגה עילית, להגדיל
אותו. עכשיו אני רוצה את המנכ"ל שיחדד לי. בואו נדבר על הכל ביחד. אני
מצטער שאני לא רוצה לדבר על ערוץ ערוץ או על מה המחויבות של ערוץ. יש לנו
186 מיליון שמוגדרים כרגע לסוגה עילית. סוגה עילית כולל גם את המיוחדות. אם
אנחנו מבטלים את המיוחדות, אני לא רוצה שישתמע מזה שעכשיו כל התקציב של
סוגה עילית הוא מיוחדות. אני רוצה לדעת מה מהות הפלח מתוך ה-186 לתכניות
מיוחדות.

ניר שויקי:

כפי שאמרתי לך, מתוך 186 מיליון כ-50 מיליון שקל - אותם 17 מיליון שאמרתי
לך פר ערוץ - זה הנתח של המיוחדות. אגב, כבוד היושב-ראש, לא כולם מנצלים את
הדבר הזה לטובת תכניות מיוחדות. ישנם בעלי רישיון שמחליטים לעשות תכניות
תעודה בסכום הזה, תכניות תעודה מצוינות.

היו"ר יואב קיש:

ההמלצה של האוצר היא להוריד את המיוחדות, אני טועה?

קריאה:

נכון.

אסף אמיר:

יואב, זה להוריד רגולציה.

איתן כבל (המחנה הציוני):

תביאו את זה במסגרת ההסדרים, לא פה.

היו"ר יואב קיש:

אנחנו מנסים להקל עליכם ברגולציה. אני רוצה לשמר את הסוגה עילית כפי שהיא
קורית היום, להשאיר את זה במספרים של היום. אני רוצה להקל עליכם את
הרגולציה, את הניהול הפנימי. אני כן שומר על נאותות הפקה כדי שלא ייפגעו
היוצרים במקום הזה. מה אני יכול לעשות בשביל לפשט את הסיפור?

טלי גורן:

יש שתי אפשרויות. אפשרות אחת, להשאיר את ההגדרות כפי שהן קיימות היום עם
המחויבות שלנו היום. אם אתם מחליטים משום מה להוציא את התכנית המיוחדות, את
הז'אנר המיוחד שלא ברור לי למה הדם של היוצרים שלו כחול פחות מיוצרים
אחרים - -

אסנת טרבלסי:

זה לא עניין של דם כחול.

טלי גורן:

ההגדרה של ז'אנר מיוחד הוא ז'אנר מושקע. ספציפית בערבונות אפשר להתייחס
ל"גב האומה" ול"ארץ נהדרת". דמם של היוצרים שם אינו פחות כחול מדמם של - -

היו"ר יואב קיש:

לא מדברים על היוצרים עכשיו. תתייחסי לנושא שאמרתי.

טלי גורן:

נראה לי שכן. אם מחליטים להוציא את הז'אנר הזה מסך העוגה, בהתאמה צריכה
לרדת ההוצאה שלנו לז'אנרים האחרים.

עדי קופלוביץ:

אני רוצה להסביר מה היתה הכונה, למה התכוון המשורר. הכוונה שהסכום יישאר
אותו דבר ובכל החלוקות הפנימיות יהיה הרבה יותר חופש.

היו"ר יואב קיש:

אז הם יוכלו לעשות הכל הפקות מיוחדות?

קריאה:

זה לא יותר חופש.

נגה רובינשטיין:

הם לא יעשו כמו שהם לא עושים היום.

איתן כבל (המחנה הציוני):

זה מסייע לכם להוריד את המחויבות?

טלי גורן:

במידה ומורידים - -

עדי קופלוביץ:

הכוונה לא הייתה שעכשיו יהיה משהו שהערוצים עושים ממילא, זה לא ייספר להם,
ואז סך ההשקעה שלהם יגדל משמעותית. הכוונה היא להקל מבלי לפגוע ביוצרים,
מבלי לפגוע בסכום שמגיע ליוצרים.

היו"ר יואב קיש:

אם אני מבין נכון, יש לנו שתי אלטנרטיבות כרגע. אני עוד לא מחליט, אני רק
אומר מה אני מבין מהדיון. אם 186 מיליון משקפים את ה-17%, שזה משהו שאנחנו
לא רוצים לשנות, ואנחנו מבטלים את כל הנושא של הפקות המיוחדות, המשמעות היא
ש-50 מיליון יורדים מהסיפור. זה מביא אותי ל-136, שזה 12% גרוסו מודו. זאת
אומרת, אם אני מבטל את המיוחדות ומשאיר בסוגה עילית רק את הדוקו והדרמה, זה
מוריד את זה מ-17% ל-12%. זה פתרון אחד. האפשרות השנייה, להשאיר את
המיוחדים כמו שזה. אני הולך להעלות ל-17%, בהנחה שההצעה שלי תתקבל עם
ה-65/35. אם זה לא יתקבל, אז יהיה קרב על ה-17%. אני אומר לכם, זה הולך
ביחד. אני אומר את זה גם ליוצרים, גם לערוצים וגם לחברי הכנסת. אי אפשר
לנצח מכל הכיוונים. רוצים לשמור 17? צריך לעזור להם שם. רוצים להוריד את
ה-17? נשנה שם. אם אנחנו נשארים עם המיוחדים, זה אומר שנשארים ב-17 אבל
מבטלים את חלוקת הז'אנרים בתוך הסיפור.

איתמר אביטן:

אבל אז גמרת אותנו.

היו"ר יואב קיש:

אבל אז גמרתי אתכם.

רועי פולקמן (כולנו):

ואופציה שלישית, להשאיר את המצב כמו שהוא.

היו"ר יואב קיש:

המצב כמו שהוא לא טוב.

איתן כבל (המחנה הציוני):

זאת מלאכת מחשבת מה שאתה מנסה לעשות. זה בסדר גמור. אני מבין שאדוני מנסה
למצוא את האיזונים, אבל אתה לא שם לב שכל הזמן אתה עוזר באיזון ומושך עוד
טיפה. כשאתה מושך את העוד טיפה הזאת, אתה מחרב לגמרי את כל העניין. מה אני
מנסה להגיד לך? עם העובדים איכשהו הצלחנו להסתדר.

היו"ר יואב קיש:

לא הצלחנו. באתי לקראתם הרבה מאוד.

איתן כבל (המחנה הציוני):

נכון, בסדר. לערוצים המסחריים יש את מה שהשר מביא. אתה מביא להם עכשיו את
הניסיון כאן. הפתיחה הזאת של המיוחדות - -

נגה רובינשטיין:

אנחנו לא פתחנו את עניין המיוחדות.

איתן כבל (המחנה הציוני):

לא אמרתי שאת.

נגה רובינשטיין:

הערוצים ההמסחריים לא פתחו.

איתן כבל (המחנה הציוני):

את צודקת, זה מה שאני טוען.

היו"ר יואב קיש:

עכשיו אני מבין שאתם לא הבנתם שכשאמרתי שאני משאיר את אותו כסף, את ה-17%,
משאיר נאותות הפקה ומבטל את המגבלות, הם יכולים לעשות את כל הסוגה עילית
מיוחדות.

אורי רשטיק:

קודם כל, אני באמת מודה לך על כך שאתה אוזן קשבת. גם אתה, גם איתן וגם חברת
הכנסת נחמיאס ורבין הקשבתם ויישמתם הרבה מאוד דברים מהדברים שנאמרו אתמול,
אני לא מזלזל בכך, אבל אי אפשר כל הזמן לבוא ולהגיד: אנחנו הולכים לקראת,
אנחנו הולכים לקראת, אנחנו משפרים את מצבם של הערוצים המסחריים, כאשר הלכה
למעשה היוצרים והעובדים נמצאים בתוך סיטואציה שבה הייתה כוונה לגרוע ועכשיו
טיפה טיפה משנים את הגריעה. הייתה כוונת מחוקק עקרונית וראשונית: אנחנו
רוצים לייצר פה שמורת טבע של סוגה עילית, שמורת טבע של דברים שלא ייעשו בלי
שתהיה חובה. הדברים האלה זה דוקו ודרמה. אנחנו מבקשים פה שתלכו ותשפרו את
המעמד שלנו בתוך הסיפור הזה. זה גם מה שפילבר אמר. ועדת פילבר אמרה חד
משמעית.

היו"ר יואב קיש:

כמה משקיעים היום בדוקו ודרמה?

קריאה:

131.

היו"ר יואב קיש:

אז נוכל לשמור את זה.

אורי רשטיק:

לא כולם עושים. ועדת פילבר אמרה בצורה ברורה: "הוועדה ממליצה לבטל את
ההתערבות בתוך הסוגות". את זה ביצע אדוני היו"ר.

היו"ר יואב קיש:

מנסה. עוד לא ביצעתי כלום.

איתן כבל (המחנה הציוני):

לא משנה, לזה אתה מכוון.

אורי רשטיק:

"ולקבוע הגדרה אחידה להפקת דוקו ללא התערבות בסוגות. כמו כן הוועדה ממליצה
כי בערוצים המסחריים תבוטל חובת ההשקעה של הערוצים בתכניות מיוחדות".

אסף אמיר:

זה היה ה-give and take.

אורי רשטיק:

זה היה ה-give and take.

רועי פולקמן (כולנו):

זה מה שהוא הציע.

אורי רשטיק:

ההיגיון בדבר הזה נובע מכוונת המחוקק הראשונית. ב-2014, כשנתנו את בעל
הרישיון, נאמר: אנחנו רוצים לייצר שמורת טבע. יש דברים שהערוצים יעשו בכל
מקרה. ריאליטי הם יעשו, תכניות מיוחדות הם רוצים.

היו"ר יואב קיש:

נכון. אני מסכים איתך. למה שלא נלך רק לדוקו ודרמה? זה צריך להיות 12%,13%.

אורי רשטיק:

זה היה ה-give and take. בזמנו, כשהפחיתו את החובות שלהם לסוגה עילית, אז
הפחיתו. עכשיו רוצים להפחית עוד. לא, זה לא יכול להיות, זה פשוט לא הגיוני.
היה 215 מיליון. אנחנו מבקשים 62 מיליון, ואת ה-17% האלה - -

היו"ר יואב קיש:

אבל ה-62 הולך גם למיוחדות.

אורי רשטיק:

שילך ללאומי, לעברית, ליצירה המקומית.

איילת נחמיאס ורבין (המחנה הציוני):

אני רוצה רגע לוודא שאנחנו דנים ורבים עכשיו על איך אנחנו מחלקים מחדש את
העוגה. אני רוצה שנבין מה גודל העוגה, כי אם אני מבינה נכון, גודל העוגה
בפעם האחרונה שנבדק היה ב-2015. הפעם האחרונה שאנחנו יודעים איך זה חולק
היה ב-2015?

היו"ר יואב קיש:

מה זה "איך זה חולק"?

איילת נחמיאס ורבין (המחנה הציוני):

איך זה חולק בין דוקו, דרמה. מתי פעם אחרונה היה דיווח?

נגה רובינשטיין:

תשאלי את הרשות השנייה. אנחנו מדווחים כל הזמן.

טלי גורן:

הפעם האחרונה הייתה ב-2017. יש לרשות השנייה את הנתונים של כל הגופים
המסחריים.

איילת נחמיאס ורבין (המחנה הציוני):

אפשר לקבל את זה מהרשות השנייה? יואב, אני רוצה שנקבל את זה מהרשות השנייה.

היו"ר יואב קיש:

אתה יכול לתת את המספרים עכשיו?

אסנת טרבלסי:

מאיזו שנה הדיווחים?

היו"ר יואב קיש:

מה שאמרת עכשיו על ה-50 מיליון שקלים, על איזו שנה אנחנו מדברים?

ניר שויקי:

זה לא קשור לשנה. הסכומים שציינתי לא קשורים לשום שנה. זה סכום פיקס. לגבי
דיווחי ההכנסות, כמובן שאני לא אגיד את הנתונים המדויקים של כל השוק, כי יש
פה גופים מסחריים - -

היו"ר יואב קיש:

לא, אסור.

ניר שויקי:

אני לא אגיד את זה. את ההיקפים היושב ראש מכיר. אחרי הביקורת שנעשה השנה
נדע את הנתונים המדויקים. אני לא הולך לחשוף פה נתונים.

אורי רשטיק:

יש נתונים בתקשורת.

ניר שויקי:

אז תסתמך עליהם.

אורי רשטיק:

אתם דיווחתם אותם. הרשות השנייה מדווחת.

נגה רובינשטיין:

אני רוצה להגיד כמה נתונים. הנקודה הראשונה זה שנלקח משפט מדוח פילבר. בואו
ניקח את הליבה של דוח פילבר. הליבה של דוח פילבר מדברת על שינוי המאזן
מהרגע שתאגיד השידור נכנס לפעולה. זאת הליבה. אפשר לקחת מילה כזאת או מילה
אחרת, אבל - - לגבי הערבויות, אני מקווה שביום ראשון נשמע שיש שינוי.

היו"ר יואב קיש:

אני מדבר על מה שמדברים עכשיו, אל תלכי איתי לרוורס. אני רוצה עכשיו לדבר
על השאלה שהעליתי - מיוחדות, ביטול כן או לא, ואם כן, מה המשמעות. את כל
הדברים האלה אני רוצה לשמוע.

נגה רובינשטיין:

אז יש כאן את שתי האפשרויות שהציגה טלי.

היו"ר יואב קיש:

איזה אפשרויות? את מה שאני אמרתי?

נגה רובינשטיין:

או שאתה מותיר את ההגדרות בתוך החוק ואז כל זכיין יבחר את התמהיל שלו -
עובדה שגם היום הזכיינים לא מנצלים באופן מלא את המיוחדות שניתנות להן - או
שאתה מוחק את ההגדרות לחלוטין ומפחית מתוך זה את המיוחדות.

אסף אמיר:

הדיל הזה כבר נעשה לפני שנתיים. אז הורידו את הכל, אמרו שהמיוחדות בחוץ. זה
גם החוק הזה.

היו"ר יואב קיש:

לא יכול להיות.

נגה רובינשטיין:

זה לא נכון, אסף.

אורי רשטיק:

243 מיליון הם השקיעו בסוגה עילית ב-2015.

דבורה קמחי:

מכיוון שתכניות סוגה עילית מוגדרות גם בשעות וגם בכסף, כשיש כללי נאותות
במחיר מסוים לכל שעה, ההפחתה, הגריעה של התכניות המיוחדות מהטוטאל וההשארה
של דרמה ודוקו תורמת לכך שהן נשארות רק על השעות היקרות.

אסנת טרבלסי:

השעה שלנו יותר יקרה - -?

דבורה קמחי:

על פי כללי הנאותות שעת דרמה היא השעה היקרה ביותר, אחריה שעת סרטי תעודה.
אם גורעים את התכניות המיוחדות, זה אומר שמשאירים אותנו עם השעות היקרות
ביותר. זאת הכבדה מאוד מאוד משמעותית. אנחנו מדברים פה כל הזמן על הקלה.
פחות שעות ביותר כסף, זאת התוצאה של מה שאתם עושים פה.

רועי פולקמן (כולנו):

נראה לי שיש פה רגע נדיר בכך שיש הסכמה בין היוצרים לערוצים במידה מסוימת.
הם אומרים שיש את ה-50 מיליון האלה, כשבפועל חלק מהערוצים לוקחים את זה
לדוקו ודרמה. בזה שאתה מנכה את המיוחדות הם יוצאים מופסדים.

איתן כבל (המחנה הציוני):

אתה בא לברך אותם.

רועי פולקמן (כולנו):

אומרים עכשיו מערוץ 10 שממילא השעות שהוגדרו לסוגה עילית, ההקלה עבורם
הייתה שהם יכלו לשים שם את "גב האומה", את "ארץ נהדרת" או משהו אחר.

איתן כבל (המחנה הציוני):

זה לא הסיפור הגדול שאנחנו עוסקים בו.

היו"ר יואב קיש:

בקיצור, מה שאתה אומר זה שלא נתעסק עם זה.

רועי פולקמן (כולנו):

נכון, כי זה פוגע בכל צד.

היו"ר יואב קיש:

אם אתם לא רוצים שנתעסק עם זה וגם הם לא רוצים, בטח גם אני לא רוצה.

רועי פולקמן (כולנו):

אני חייב להגיד מי בלבל את האירוע הזה. משרד התקשורת עושה כאן טיפה
מניפולציה. למה? אתה נכנס כאן לפרטי פרטים של רפורמה עצומה. עם כל הכבוד,
אני הייתי מצפה שגם בנושא כזה משרד התקשורת יביא נייר עבודה מסודר,
השוואות. שולפים לנו כאן אמירות, חצי מידע מדוח.

היו"ר יואב קיש:

חבר הכנסת פולקמן, אני בוודאי לא אתחיל פה להאשים את משרד התקשורת.

רועי פולקמן (כולנו):

אתה עושה עבודה מדהימה בעיני, אבל לא צריך ללמוד נושא על רגל אחת. אתם
רוצים לשנות? תביאו סימולציה, טבלת - -

היו"ר יואב קיש:

אין ספק שבנושא סוגה עילית יש עודף micromanagement של הערוצים.

רועי פולקמן (כולנו):

אין ספק, אבל שיעשו עבודה, שיביאו נייר.

היו"ר יואב קיש:

אני מנסה להקל.

עודד פורר (ישראל ביתנו):

זה לא השולחן, יואב.

היו"ר יואב קיש:

זה כן השולחן. אין שולחן אחר. אני לא יודע אם יהיה שולחן אחר.

רועי פולקמן (כולנו):

יואב, אתה צודק, זה נושא רגיש וחשוב.

היו"ר יואב קיש:

אני לא מתכוון כרגע להיכנס לעניין הזה. אם תביאו - יש לי עוד נושא ביום
ראשון, שזה הערבויות שלכם – ליום ראשון הצעה שעושה שכל, לא פוגעת בתמהיל
שהגדרנו ליוצרים ולא גורמת להשקיע ולייקר לכם את ההשקעות, כי הרי אין כוונה
לפגוע בכם ולגרום לכם ללכת להשקעות יקרות - - אני לא אבטל את המיוחדות
ואשאיר להם את כל הכסף בדוקו ובדרמה. זה לא יקרה. אם יהיה משהו שנוכל סביבו
כולנו להבין שהוא נכון לכם וברמה התפישתית מול היוצרים אין שינוי, בקשה,
אהלן וסהלן, זה יעבור גם בלי הרבה ויכוחים.

אורי רשטיק:

אנחנו מוכנים לשבת איתם.

היו"ר יואב קיש:

תשבו איתם אם אתם רוצים.

רועי פולקמן (כולנו):

רעיון מקסים.

אסנת טרבלסי:

אני רק רוצה שנייה בעניין הדוח. קצת מוזרה לי התשובה של מנכ"ל הרשות. הוא
אומר: אני לא אדווח את ההכנסות. הרי בזה כל החוק מתעסק.

היו"ר יואב קיש:

הוא מטפל בזה, אבל לא ציבורית.

אסנת טרבלסי:

אל"ף, זה כן ציבורי. הוא עובד ציבור, הוא עובד - -

היו"ר יואב קיש:

יש הגנה, יש סודיות למידע זה.

רועי פולקמן (כולנו):

הוא לא מדווח כמה כל ערוץ מכניס מכל דבר.

אסנת טרבלסי:

אני מצטערת, אני לא ביקשתי לדעת מה תקציב השכר של מישהו. יש דיווח שיש לי
אותו פה. האחרון שפורסם, שמחלק רק את העוגה, אומר כמה אחוז עשו תכניות
מיוחדות, כמה אחוז עשו דרמה. הדוחות שכן הוא אמור לפרסם אותם, האחרון שבהם
התפרסם ב-2015. זאת אומרת, אין לנו שום דרך, שום נתון לדעת על סמך מה
הדברים נאמרים פה, מאיזו שנה הדברים נאמרים, ועל סמך מה הם מתבססים. אם כל
העתיד מתבסס על הדוחות האלה, אני רוצה שיהיה ברור מתי הם ניתנים, מתי אתה
תדע מה נתח השוק, איךה ההכנסות, מה האחוזים. זה נורא חשוב שהדברים האלה
יהיו ברורים, כי אנחנו 3 שנים אחרי לא רואים דוח, לא של 2016 ולא של 2017.

היו"ר יואב קיש:

אני מתמצת את ההערה שלך למה שאני כן מקבל. אני לא מצפה ממנכ"ל הרשות השנייה
לדבר פה על ההכנסות של ערוץ כזה או אחר.

אסנת טרבלסי:

גם אני לא.

היו"ר יואב קיש:

אם זה מה שהובן בהתחלה מדברייך, אני שמח לשמוע שהתשובה היא לא. את כן מצפה
לראות דוח מעודכן, וזה אחרי שהדוח האחרון היה ב-2015. בעניין הזה, אני
מניח, שהרשות השנייה תתגייס להכין את הדוח בהקדם האפשרי.

אסף אמיר:

אנחנו שומעים שגופי השידור קשת, רשת ו-10 קיבלו זיכיון מהמדינה, כאשר אחר
כך העבירו אותם לרשיונות לפי בקשתם. הכנסת חוקקה חוק, כי היא חשבה שלגוף
שגם מוכר פרסומות, גם משדר וגם יש לו חברת חדשות יש כוח ואולי כדאי בכל זאת
שגם תהיה תחרות בתוך השוק העצמאי של הפקה בישראל כמו שיש בכל מקום אחר.
הכנסת חוקקה חוק – 35/65. כרגע אני שומע קולות שאומרים בשביל מה צריך את זה
בכלל. הדבר הזה לא קשור לסוגה עילית בכלל, הוא קשור לוועדת אייל שהזכירו
פה. ועדת אייל היא הוועדה הכי חשובה ליוצרים.

יש שני דברים שהם ביו המפיקים, חברות ההפקה, העסקים הקטנים והבינונים, בין
אם זה אולפני הרצליה מהצד היותר גדול, ובין אם זו חברה כמו שלי, שהיא סביב
– אני לא מפחד - 8 מיליון, 10 מיליון, שמעסיקה אנשים. הוויכוח המרכזי
בינינו לבין גופי השידור לאורך כל השנים היה על שני נושאים: האם אנחנו נקבל
את העבודה ונהיה אחראים עליה בעצמנו, או שהם יגידו לנו מה לעשות לאורך כל
הדרך ובעצם יערכו דה פקטו את התכנים שלנו. הדבר השני, האם אנחנו מחזיקים
זכויות כלשהן בתכנים האלה, כי אם אנחנו לא מחזיקים זכויות בתכנים - אתה בטח
תבין את זה – אז נקבל תקציב - -

עכשיו מה שקרה זה שהגיעה ועדת אייל. הייתה ועדת אייל שהממשלה מינתה. ועדת
אייל אמרה שיש דרך לחלק את הזכויות בין גופי השידור לבין היוצרים. מה קורה?
ועדת אייל לא מופיעה. אני שמח שחוק ערוץ 20 מאפשר להכניס המון דברים פנימה.
אז אני אומר, אם אנחנו נוגעים או חושבים לגעת ב-75%, בואו נכניס את ועדת
אייל, נשים את זה על הפרק. התכנים שנמכרים לחו"ל, בוא נגיד את האמת, הם
כולם נעשים על ידי יוצרים ומפיקים עצמאיים. הם לא נעשים על ידי גופי
השידור, הם רק מנכסים אותם.

מיכל רפאלי כדורי:

הם רק משלמים אותם, מממנים אותם.

אסף אמיר:

דוגמה אחרונה שאולי "תשרוף" אותי, אבל אני כבר "שרוף" כמה פעמים אצל חלק
מגופי השידור, ואני עבדתי שנים עם קשת ועם רשת. יש לי על השולחן חוזה ב-4
מיליון שקל עד לפני כמה חודשים מרשת. את החוזה הזה הם יכולים לבטל בכל רגע
נתון. אני יכול לחתום, אבל כשאני אצא מהחניה שלהם הם יגידו לי שזה מבוטל.
הזכויות נשארות שלהם, אין לי כלום בזכויות. אמרתי להם: חבר'ה, 4 מיליון
שקל, עם כל הכבוד, אני לא רוצה את החוזה הזה. שניים, מבקשים ממפיקים כמוני
ללכת לבנק ולקחת הלוואה. הם ישלמו את הריבית, אבל אני אקח הלוואה. מי שמממן
את הטלווזיה זה המפרסמים, זה לא גופי השידור. הם צינור. הם הפכו מצינור
לגוף שידור, לחברת חדשות, לספריית תוכן ולמפיצים בינלאומיים. כל זה בחסות
ועדת הכלכלה. אני מבקש, לא לגעת. אם יש עניין שמדינת ישראל אמרה שיש פה
בעיה בריכוזיות, אז בקשה, אל תגרמו ליתר ריכוזיות.

היו"ר יואב קיש:

אני שמעתי. היה לך חשוב להתבטא לפרוטוקול. גם דיברנו על זה ארוכות אתמול.
אני רוצה להגיד לגבי החלוקה הזאת. יונתן, אתה רוצה להתייחס לנושאים האלה?

יונתן ביסקי:

להבא אני אבקש לדבר כששאר הממשלה מדברת.

היו"ר יואב קיש:

גם המנכ"ל השני לא דיבר.

שירה גרינברג:

הוא חלק מהממשלה.

יונתן ביסקי:

אנחנו חלק ממשרד התקשורת, בניגוד לכל מדינה אחרת בעולם. אני ניהלתי את
פרויקט הרגולציה של המועצה, במסגרתו בוטלו כמעט לכל החלוקות הפנימיות שהיו
בהפקות המקור של הכבלים והלוויין. היו חלוקות מאוד מורכבות של סרטי
טלוויזיה ותעודה מורכבות, הכל באורכים שונים. כמעט כל החלוקה הפנימית בוטלה
ולא קרה שום דבר. ביטול החלוקה הפנימית בערוצי הברודקאסט זה לא דבר שהוא
רע, במיוחד בהתחשב באופי של ערוצי הברודקאסט, שהם צריכים להביא כמה שיותר -
-

היו"ר יואב קיש:

אמרת משהו מאוד חשוב. דרך אגב, שמעתם את מה שהוא אמר?

איילת נחמיאס ורבין (המחנה הציוני):

כן.

היו"ר יואב קיש:

זה מה שרציתי לעשות. לא רציתי לבטל את המיוחדות, רציתי לבטל את החלוקה
הפנימית. זה משהו שהיוצרים קמים על הרגליים האחוריות?

אורי רשטיק:

כן, ואני יכול להסביר גם למה.

יונתן ביסקי:

הושארו 3 קטגוריות.

רועי פולקמן (כולנו):

איזה קטגוריות?

יונתן ביסקי:

מראש החלטנו שהעניין הזה של סוגה עילית ותחתית הוא לא נכון. לא רצינו שיהיו
הפקות ראויות והפקות לא ראויות. כל ההפקות ראויות. את מה שנקרא אצלנו סוגה
מורכבת ביטלנו, חילקנו את זה לדרמה ותעודה, כאשר חצי מהפקות מקור, חצי כל
השאר. חוץ מזה, השארנו קריטריון - -

היו"ר יואב קיש:

אז לא ביטלת את ההפרדה. הרגע אמרת שביטלת.

רועי פולקמן (כולנו):

זה אותו דבר. הוא השאיר 3. הוא ביטל את התתי קטגוריות. הוא השאיר דוקו,
דרמה ומיוחדות.

איילת נחמיאס ורבין (המחנה הציוני):

הרגולציה הייתה מאוד מוגזמת.

היו"ר יואב קיש:

יונתן, תסביר מה עשיתם.

יונתן ביסקי:

הייתה חלוקה פנימית של עשרות קטגוריות, של דרמה באורך איקס, דרמה באורך שני
איקס - -

אסף אמיר:

אין להם מיוחדות.

יונתן ביסקי:

לא היה גם קודם. אני מסביר מה הושאר. זה דרמה איקס ודרמה שני איקס.

מיכל רפאלי כדורי:

אם זה זוועה וזה זוועה, אז מקצת זוועה נשאר עוד זוועה. במקום מיני סדרה
קיבלנו סדרות. חבר'ה, לא הורידו מאיתנו שום דבר. הגיע הזמן להוריד.

יונתן ביסקי:

זה לא נכון מה שאת אומרת. נשאר דרמה, תעודה, דוקו. בערוצי ברודקאסט
שמבוססים על פרסומות ואמורים באופן טבעי להביא קהל של צופים כמה שיותר גדול
כדי שיוכלו להתפרנס ולכולם תהיה יותר פרנסה, כולל היוצרים, נכון להקל
בחלוקה הפנימית, וזה כדי שהערוצים יוכלו בחופש המסחרי שלהם להביא כמה שיותר
צופים תחת קטגוריות שהן יותר גסות ממה שהן היום. זה אחד.

רועי פולקמן (כולנו):

מה שאומרים כאן זה שאם תבטל את זה לא יהיה דוקו ודרמה. לא מבטלים לגמרי
הגדרה של מיוחדות. אם השארת סוגה עילית, אין יותר מה לצמצם.

אורי רשטיק:

אני אסביר למה זה יקרה. זה עניין כלכלי נטו.

רועי פולקמן (כולנו):

זה ברור, זה הסכמנו. כל עוד יש סוגה עילית אין יותר מה להגדיר.

אורי רשטיק:

אני יכול להסביר למה זה יקרה, למה זה בעייתי, אדוני היו"ר.

יונתן ביסקי:

זה נושא ראשון. הנושא השני שדיברנו עליו קודם, החלוקה בין מפיקים חיצוניים
למה שנקרא הפקות בבית. אצלנו יש חובה שלפחות חצי מההפקות צריכות להיות
הפקות חיצוניות, לא על ידי הפלטפורמות. זה מתוך ראייה שאנחנו חושבים שחשוב
שיהיה יותר משומר סף אחד, יותר מסמנכ"ל תוכן אחד, לגוון את היוצרים, להגדיל
את מעגל היוצרים ולגוון את המסך. אנחנו רואים חובה בחלוקה למפיקים
חיצוניים. אני חייב להגיד שאצלנו שתי החברות עושות יותר מהמינימום הקבוע
באמצעות חברות חיצוניות. הן רואות בצורה הכלכלית שלהן שזה משתלם להן.

מיכל רפאלי כדורי:

הן מפיקות 100%.

יונתן ביסקי:

כן, הן לא מפיקות בבית.

היו"ר יואב קיש:

הלוואי וזה היה כלכלי ולא היה צריך להיכנס לזה. בונים פה איזו שהיא הגנה.

יונתן ביסקי:

אם הם יכולים חצי להפיק בבית ולא עושים את זה, כנראה שזה כן כלכלי.

נגה רובינשטיין:

אבל הוט כן מפעיל.

איילת נחמיאס ורבין (המחנה הציוני):

זה לא אותם סוגים. זה לא אותו סוג שידור, זה לא אותו סוג פלטפורמה. את הוט
ויס אי אפשר להשוות לערוצים המסחריים.

היו"ר יואב קיש:

אבל יש להם חובה של הפקות סוגה עילית.

איילת נחמיאס ורבין (המחנה הציוני):

כן, אבל זה לא אותו סוג. אתה משווה עכשיו אפרסק לתפוז, עם כל הכבוד.

יונתן ביסקי:

דבר אחרון, אני רק מצטרף למה שאמר קודם יורם מוקדי, לעניין אי אסדרת החברות
שמשדרות על גבי האינטרנט.

היו"ר יואב קיש:

אתה צודק במאה אחוז.

יונתן ביסקי:

אמרו בעבר שזו הזיה. אני חושב שזו כבר הזיה. לא יכול להיות שהחברות שמשדרות
על האינטרנט והן כל כך גדולות עדיין לא בפיקוח.

היו"ר יואב קיש:

אני מסכים מאוד עם ההערה האחרונה שלך.

אתי בנדלר:

כולנו מסכימים, אבל איפה ההצעה הממשלתית בענין הזה? אתה בא אלינו בטענות?

היו"ר יואב קיש:

חבר הכנסת פולקמן, אני אומר עוד פעם, אני לא רוצה לחזור לדיון. יש פה עוד
אופציה, והיא לבטל את כל ההגדרות, להשאיר את זה כמספר אחד ועם זה להתקדם.
אני רוצה לחזור לנושא המהותי שבעיני הוא כזה. בשביל לשמר את הסוגה עילית
היום בשוק, המספר 17% הוא המספר. במקביל, יש את השינוי שאנחנו רוצים לשנות
בין ההפקות המקומיות הקנויות החיצוניות למקומיות. אני אומר לכם, על הפרק
היה ביטול לגמרי של העניין הזה. אני אמרתי שלזה אני לא אסכים. מה
הסיטואציה? אני רוצה שתבינו היטב, אני אומר את זה ליוצרים. אנחנו מול שוק
שיש בו 3 חברות מפסידות. בעקבות התערבות שלנו שאנחנו מכניסים תחרות ייתכן
ויצטרכו להתמודד בתנאי שוק יותר קשים. אני רוצה את זה, כי אני רוצה יותר
שחקנים, אני רוצה תחרות. אני מחזיק אותן בכללים שהם נכונים לעולם
מונפוליסטי. אני לא בא ואומר, לא תהיה יצירה, אבל מצד שני, אני גם לא יכול
להתעלם שאני חייב לתת להן לחיות בזירה הזאת בצורה יותר נוחה.

אסף אמיר:

אבל זה לסגור אותנו.

היו"ר יואב קיש:

זה לא לסגור אתכם. אם הייתי אומר שאני נשאר ב-12% במקום 17% ומבטל את
ההפקות החיצוניות, הייתי אומר שאתה צודק. אני אומר לך שני דברים. ראשית,
אני מבין גם את המגבלות האלו, אבל צריך להיות trade off. ההצעה שלי היא
כזו: אם אני משאיר את ה-17%, אני הופך את ה-65 ל-35. אם מישהו אומר: לא, זה
הורג אותי במקום הזה, אני רוצה 50/50, אז אני מוכן ללכת ל-50/50, אבל אז
אני רוצה לרדת ל-15%. זאת המשמעות של הפשרה שאני רואה אותה. זה מה שאני
מציע פה להתדיין. לזה אני רוצה מחברי הכנסת התייחסות. חברי הכנסת, אתם
רוצים להתייחס לדבר הזה?

רועי פולקמן (כולנו):

בשתי החלופות יש היגיון.

היו"ר יואב קיש:

יש לנו פה ארבעה אנשים שונים שמייצגים יוצרים מסוגים שונים, עובדים מסוגים
שונים, מפיקים. עשינו סבב אחד. אני רוצה שתתייחסו ספציפית. אני אומר לכם,
אני לא אלך למצב של "תשאיר את מה שיש, אני לא מוכן לשמוע". שם אני לא אהיה.
נא תתייחסו לשני הדברים ששמתי על השולחן.

אסנת טרבלסי:

אנחנו יכולים ללכת עם ה-15 וה-50/50, בתנאי שזה יהיה ברור, מוגדר, וכו'.
יחד עם זאת, אנחנו כן רוצים להכניס את העניין של אייל, שהזכויות גם יהיו
50/50.

היו"ר יואב קיש:

עם הזכויות אני לא מתעסק.

אסנת טרבלסי:

למה?

היו"ר יואב קיש:

זה נושא שייקח לנו שלושה חודשים רק בשביל להתחיל להיכנס אליו. יש דברים
שאני לא יכול להיכנס אליהם.

אסנת טרבלסי:

אני יכולה להגיד, וזה מהשנים שאני יושבת בכנסת, שהיו פה דיונים על דיונים
בהם נאמר: אם אתם רוצים את זה? תתנו את זה. למה לא בעניין הזה של הזכויות
שזו הפנסיה שלנו? אם מישהו ירצה לקנות את הסרט שלי בעוד 10 שנים, זה מה
שייתן לי להתפרנס. למה אתה דואג לפרנסה שלהם ולא דואג לפרנסה שלנו?

היו"ר יואב קיש:

אני אגיד לך למה. אז אל"ף, זה לא נכון. זה נושא כבד מאוד. אני מכיר אותו
בקטנה, קצת ממה שהתעסקתי. אני מבין, מההיכרות שלי איתו, שבדיונים ובלוחות
הזמנים אני לא יכול להתעסק איתו. זה לא הנושא היחידי.

אסנת טרבלסי:

מה שאתה אומר זה שהכל אפשר לשנות ולדאוג רק לפרנסה שלהם ולא לפרנסה שלנו.
תשאיר את ה-65%.

זיו מאור:

אני רק אתייחס לגבי הנושא של ההפקות הקנויות באופן עקרוני. היכולת של הערוצים להפיק בזול, להפיק יותר, לתת לצופים יותר איכות ולמפרסמים יותר צופים, תלויה ביכולת שלהם לפעול ביעילות. בדרך כלל יעילות זה outsourcing. בשוק הטלוויזיה, בגלל מחויבות רגולטורית של הרשות השנייה, חוק הרשות השנייה ורישיונות שמחייבים את בעלי הרישיון להחזיק אולפנים מאוד מאוד יקרים, הרבה יותר זול לערוצים, הרבה יותר הגיוני והרבה יותר יעיל לעשות את ההפקות in-house. הדרך הנכונה להיפרד מהסיפור היא לאפשר להם לעשות כמה שיותר in-house. בשעה שתהיה כאן יושבת-ראש הרשות השנייה אני מציע שהפורום ישאל אותה על החוויות שלה בתור מנכ"לית ערוץ 9 בנושא הזה, על האופן שבו היא הצליחה - כתבתי על זה מאמר בזמנו - לייעל את ההפקות ולייצר הרבה יותר שעות תוכן בהרבה פחות כסף של בעל הרישיון. כשהיא ניהלה בזמנו את ערוץ 9, היא עשתה את כל הדברים האלה. זו הדרך הנכונה והטובה לעשות תוכן. כאשר אנחנו מייצרים מוצר בצורה הרבה יותר יעילה כולם מרוויחים מזה, חוץ מאשר בעלי אינטרסים צרים, ועל זה הדיון פה כרגע. תודה רבה.

אורי רשטיק:

אני חייב להגיד ברמה כללית שהדיון פה קצת כואב. אנחנו מדברים על איך אנחנו
יכולים לעזור לכולם, על איך צריך לעזור לערוצים המסחריים, איך צריך לעזור
לערוצים הייעודיים. הכל טוב ויפה. זה לא שלא קשובים אלינו, זה לא שאתה לא
מכבד, באמת אני אומר, אבל זה כאילו באים ואומרים לנו: אתם תקבלו מכה כלשהי,
עכשיו בוא נראה עד כמה המכה תהיה כואבת. גם לנו יש בעיות. גם במסגרת השוק
שאנחנו פועלים יש כשלים. מה אתה אומר? או שאני אוריד לך בשני אחוז, שזה
בערך שתי תכניות דרמה או שלוש תכניות תעודה בשנה, או שאני אפגע במפיקים
העצמאיים. עכשיו ברור לי שבתור עובד עדיף לי להישאר על 17%. אני לא אעשה את
זה לחברים שלי, יש סולידריות בינינו. אני לא אבוא ואגיד להם: בשביל שני
האחוז שלי בוא ניקח להם 65%. אני מבקש ממך, כבוד היו"ר, לא יכול להיות
שהשיח כאן בוועדה יהיה מה גודל המכה שהיוצרים יקבלו, ואני אומר את זה בכבוד
רב ובהערכה.

היו"ר יואב קיש:

אני אגיד לך לגבי השיח בוועדה. אי אפשר להתעלם מזה שבעלות הרישיון המסחריות
במשבר קשה. זה העטין שכל הענף הזה יושב עליו. אל תתעלמו מזה. אל תגידו שזה
לא רלוונטי, אל תגידו שמה שהיה הוא שיהיה. אני במסגרת הזאת משתדל. ראית,
אני עוזר להם מול הערבויות שנמצאות אצלם. זה לא קשור אליכם בכלל.

איתמר אביטן:

אנחנו מברכים על זה.

היו"ר יואב קיש:

יפה. בצדק.

איתמר אביטן:

גם על הורדת הרישיון אנחנו מברכים.

היו"ר יואב קיש:

אני עוזר להם גם בנושא הבעלויות, כי אם לא נעזור להם הם ייסגרו, ואז אף אחד
פה לא ישב וידבר. גם בעניין הזה אני עושה שינוי מדוד, נבחן. אני אומר,
אוקי, אני הולך לכיוון. אני שומע מפה את הקולות. אני הולך לכיוון הזה של
15% עם 50%/50%. זה הכיוון שאני הולך אליו.

אסנת טרבלסי:

אבל בלי זכויות.

היו"ר יואב קיש:

לזכויות אני לא נכנס.

אסנת טרבלסי:

זה העניין.

עודד פורר (ישראל ביתנו):

אגב, הם כבר קמו היום בבוקר וקיבלו שבעה מיליון.

רועי פולקמן (כולנו):

יואב, אתה מאוד צודק שבגלל שינוי השוק הכללי אתה רוצה לראות שהם גם מקבלים
משהו. אני גם תומך בזה. הייתה עסקת חבילה, שאני עכשיו מבין אותה, בדיונים
הממשלתיים. באו ואמרו: מצד אחד אנחנו רוצים לתת הקלה לברודקאסט, אבל מצד
שני לתת משהו עם הזכויות. זה היה חלק מהדיון. זה המחיר שהם ישלמו, וזה
הצ'ופר שהם יקבלו. עכשיו אנחו עושים חצי דרך.

היו"ר יואב קיש:

לא נכון, כי דיברנו על ביטול.

רועי פולקמן (כולנו):

יכול להיות שגם פה צריכים למצוא באמצע, כי אתה צודק, היום הרי המצב הוא
35/65 הפוך. יכול להיות שצריך לעשות פשרה, להגיד 17% ו-50/50. אתה נותן להם
הקלה. אני מסכים איתך, בחוק הזה צריך לנהל את הדיון הכללי על לתת להם עוד
הטבה, לרדת עוד קצת בתמורה לדיון בשאר ההסכמות של ועדת אייל. אנחנו עושים
מו"מ חלקי.

היו"ר יואב קיש:

אני אגיד לך, רועי. בתפישה של הממשלה, ואני לא יודע מי אמר או לא אמר, אמרו
לא לחייב, זאת אומרת, גם בהתנהלות העסקית לא נכון לחייב עסק.

רועי פולקמן (כולנו):

בהפקות מחוץ - -

היו"ר יואב קיש:

כן, אל תתערב.

רועי פולקמן (כולנו):

אבל בתוך העסקה הכללית - -?

עדי קופלוביץ:

כמו ששירה אמרה קודם, בוועדת פילבר השארנו את השינוי של ה-in-house,
out-house. המלצנו על 50%, כאשר במקביל ליישם את מסקנות ועדת אייל.

רועי פולקמן (כולנו):

שזה הזכויות.

היו"ר יואב קיש:

דרך אגב, מבחינת הערוצים המסחריים – לא שזה מה שיקבע לי, אבל מעניינת אותי
העדיפות בין 17,15,50,65 - איפה כואב לכם יותר?

אילאיל לבנת:

אדוני, 17%, משמעו שאנחנו נפיק יותר ממה שאנחנו מפיקים היום.

קריאה:

קשת.

אילאיל לבנת:

רשת.

רועי פולקמן (כולנו):

בלי הזכויות.

שירה גרינברג:

רשת ו-10 מפיקים פחות, קשת יותר. אם הולכים על אחוזים, זו פונקציה של
הכנסות מפרסומות. לקשת יש יותר רייטינג היום, היא מקבלת יותר הכנסות. זו
פונקציה של ההכנסות.

אילאיל לבנת:

שתי נקודות. ה-17%, וימים יגידו, זה יותר מ-62 המיליון שאנחנו מחויבים להם
כרגע, זאת אומרת, זו החמרה. אני מרשה לעצמי לומר, אם לרשת זו החמרה, קל
וחומר לקשת זו החמרה.

לגבי ה-50/50, לגבי הפנים וחוץ. 50/50 זו גם חצי עבודה בעינינו. אני חושבת
שחשוב לזכור, גם כשנעשית הפקה פנימית בתוך הבית, ויש הרבה דוגמאות כאלו, כל
היוצרים נהנים ממנה. אנחנו צריכים תסריטאים, אנחנו צריכים - -

שרית הכט:

גם כשמדברים על הפקת בית, על הפקה פנימית שלנו אבל עם מפיק חיצוני, הרבה
פעמים כל הצוות הוא חיצוני. מספיק שיש שימוש באולפן או העורך הוא עובד של
קשת, כדי שכל ההפקה תיחשב לפנימית, את זה צריך לזכור. גם זה ייחשב לנו
כהפקה פנימית. צריך לזכור שלעמוד בקטע הזה של הפקת חוץ זה משהו מאוד מאוד
קשה.

איילת נחמיאס ורבין (המחנה הציוני):

לא מבטלים את זה, עושים 50/50.

היו"ר יואב קיש:

אנחנו הולכים לכיוון, ואני לא מעלה את זה להצבעה עכשיו, של 15% ו-50/50. זה
הכיוון.

אסנת טרבלסי:

אבל מה עם זכויות?

היו"ר יואב קיש:

אני עובר לנושא הבא. אני רוצה לעבור לנושא חובת ההשקעה בקולנוע. אני רוצה
לשמוע קודם כל את ההתייחסות של הערוצים הגדולים לגבי הקולנוע.

שירה גרינברג:

כבוד היושב-ראש, אני רוצה להגיד באופן ברור לפרוטוקול - משרד התקשורת יגיד
את אותו דבר - שאנחנו סבורים שמההצעות שהוצעו הכי נכון ללכת על 17%
ו-50/50.

היו"ר יואב קיש:

בקשה, לנושא הקולנוע.

נגה רובינשטיין:

אנחנו לא חולקים כאן שצריכה להיות השקעה בקולנוע, השאלה על מי היא צריכה
להיות מוטלת. היו סיבות היסטוריות לקביעה של ההטבה של הקולנוע, אבל היום זה
מס. למה זה מס? מכיוון שהערוצים יכולים לשדר את זה בפרק זמן מאוחר ומצומצם,
יכולים לשדר את זה בפלטפורמה - -

היו"ר יואב קיש:

אם נפתח לכם את הזמן של השידור, זה יעזור?

איילת נחמיאס ורבין (המחנה הציוני):

זה לא קשור. זה חלונות של קולנוע. זה משהו מאוד מאוד ספציפי. אתה לא יכול
פשוט לפתוח את זה.

נגה רובינשטיין:

בעשור האחרון הייתה השקעה של הערוצים המסחריים ביצירה הישראלית על סוגיה -
עשינו כאן חישוב מהיר - של בין שבעה לשמונה מיליארד שקל. זה הרבה מאוד כסף.
כשמדובר בקולנוע, שזה סוג מאוד חשוב, מאוד מרכזי בהוויה המרכזית שהולך
ומתפתח, זה מין שבאינו מינו. למה? מכיוון שהיום כשמשודר סרט קולנוע בחלון
מאוד מצומצם בערוץ מסחרי, הוא זוכה לשיעורי צפייה מאוד נמוכים, וזה כי יש
ערוצי סרטים, יש ערוצים מסחריים.

היו"ר יואב קיש:

אז זה לא כדאי מבחינתכם בכלל.

נגה רובינשטיין:

נכון, ולכן זה מס. זה מס שהיה יכול להיות מוטל על "תנובה" באותו אופן שהוא
מוטל על הערוצים המסחריים. אין היום את הרציונל שהיה אולי לפני 10, 20 או
30 שנה, שחשבו שבתי הקולנוע ייפגעו מהכניסה של הערוצים המסחריים. היום הוא
לא קיים, לכן צריך לבטל את המס הזה.

היו"ר יואב קיש:

אני מבין שמה שאתם אומרים זה שפעם אולי זה היה נחוץ, היום אין לכם שום ערך
מסחרי.

נגה רובינשטיין:

אי אפשר להשיג בזה רייטינג, זה אחוזי צפייה נמוכים.

ניר שויקי:

אנחנו ברשות השנייה הרבה שנים חושבים שזה מס מיותר שמטילים על תעשייה
הפסדית. יחד עם זאת, אנחנו באמת חושבים שהקולנוע זה דבר חשוב שראוי שהמדינה
תמצא את התמיכה המתאימה, לא תשית את זה על גופים שנמצאים על הקשקש במקרה
הטוב.

אסף אמיר:

אל"ף, באמת זה עצוב. אני חייב להגיד לכם, זה קצת עצוב לי. אני אומר לכם
באמת, זה עצוב לי לעלות לירושלים, ואני עולה שנים. יש פה אנשים, יש פה
מנכ"ל, שאני לא יודע אם הוא מייצג את הציבור, אם הוא מייצג את הגופים
המסחריים.

היו"ר יואב קיש:

הוא מייצג את הרשות השנייה.

ניר שויקי:

אני בהחלט מייצג את הציבור. אני חושב שראוי שתהיה השקעה בקולנוע, אבל ראוי
שההשקעה הזאת - - בסופו של יום, עם הגישה הזאת לא יהיו פה ערוצים מסחריים.
אני גם לא יודע איפה יופקו כל ההפקות. ראוי לתת את הדעת גם על הנושא הזה.
אני מוחה על ההערה שלך. אני ציינתי בצורה מאוד מאוד ברורה שראוי שתהיה
השקעה בקולנוע, אך ראוי שהיא לא תושת על גופים מסחריים שהם במצב כלכלי קשה
מאוד.

היו"ר יואב קיש:

אני רוצה להגיד בצורה הכי ברורה, אני מבקש להתייחס עניינית, לא לחלק ציונים
פה לאף אחד. בקשה לגבי הקולנוע.

אסף אמיר:

אני חושב שלא משנה מה הם הטיעונים, יש פה עניין של יחסי כוחות. הגופים
המסחריים סביב השולחן, הכוח שלהם ברור וידוע. לעומת זאת, אנחנו, היוצרים,
מכניסים סרטים. זו הצלחה, זה יפה, זה קצת תרבות, זה עברית. כוח פוליטי אין
לנו. אנחנו מצפים מהוועדה, מחברי הכנסת, מנבחרי הציבור לקחת בחשבון את
הדברים האלה, לאזן בין הצרכים, כי מה שבינתיים קורה זה מתנה אחת של שני
אחוז מה-17, מתנה שנייה של 15% מה-50, ומתנה שלישית זה כך וכך לקולנוע. זה
הכל הולך לאותו כיוון.

היו"ר יואב קיש:

אני אגיד לך מה אני חושב לעשות בנושא הקולנוע. אני אגיד לך בהמשך להערתך,
ואת זה אני אומר גם לערוצים. מכיוון שיש לנו עוד כשבוע עד שאנחנו משלימים
את החקיקה הזאת, בכוונתי להוריד את ה-50% בכפוף לקבלת התחייבות של משרד
התרבות להשלמה של התקציב הזה במקום אחר. זאת אומרת, אני אתקן את הסעיף הזה
רק אם תבוא השרה מירי רגב ותגיד בצורה מסודרת איפה היא מקצה 6 מיליון שקלים
לטובת הקולנוע.

אסף אמיר:

מבחינה חוקית אתה חייב להבין - מדינת ישראל חוקקה חוק - שאי אפשר שהכל יהיה
כסף של המדינה, צריך שיהיה גם כסף - -

היו"ר יואב קיש:

בעניין הזה אני לא מסכים איתך.

אסף אמיר:

החוק אומר שאני לא יכול את כל הסרט לעשות, ובצדק, מהכסף של המדינה, אני
צריך כסף מחוץ - -

היו"ר יואב קיש:

זה נספר ככסף מחוץ למדינה?

אסף אמיר:

ברור שזה מחוץ למדינה.

היו"ר יואב קיש:

עם כל הכבוד, במקום הזה תצטרך למצוא אנשים אחרים כדי לקבל עוד שישה מיליון
שקלים. אני אומר עוד פעם, את החלוקה לפי חוק הקולנוע אני לא יכול לפתור,
אבל אי אפשר להטיל את זה עליהם כשהם לא רואים בזה שום תועלת.

אסנת טרבלסי:

אבל היה לזה היגיון מסוים.

היו"ר יואב קיש:

היה. היום אין. את התקציב אני אשאיר.

אסנת טרבלסי:

זה בסך הכל שישה מיליון.

איילת נחמיאס ורבין (המחנה הציוני):

קודם כל, אני מברכת, אני חושבת שזה מהלך נכון. חלק מהסיבה שזה הושת על
הערוצים המסחריים נבע מזה שהמדינה לא יצרה את התקציב בעצמה, ולכן צריך לתקן
גם את חוק הקולנוע בהתאם.

אסף אמיר:

אנחנו במגעים עם משרד האוצר על תקציב הקולנוע, גם עם משרד התרבות.

איילת נחמיאס ורבין (המחנה הציוני):

הכסף הזה חייב להיות בבסיס התקציב, זה לא יכול להסתמך, והנה שירה כבר חוטפת
התקף לב - -

היו"ר יואב קיש:

לא איכפת לה, זה של מירי. מה איכפת לשירה?

איילת נחמיאס ורבין (המחנה הציוני):

אני חושבת שאתה צודק, אסור לגעת בזה, אלא אם כן זה הולך להיות מחויבות
ארוכת טווח. צריך לזכור שהקולנוע הישראלי עשה הישגים בלתי רגילים בשנים
האחרונות, הוא מכניס כסף למדינה.

אסף אמיר:

בגלל חוק הקולנוע.

איילת נחמיאס ורבין (המחנה הציוני):

נכון.

אסף אמיר:

תראו, היה כסף "צבוע" לקולנוע. בגלל שגופי השידור ביטלו את התמלוגים, עשינו
הסכם 5 שנתי שעובד עד היום. כשאתה אומר שישה או 12 מיליון שהם יוסיפו, הרי
אי אפשר לדעת מאיפה הם יגיעו, ואז אנחנו נגיד שזה בא על חשבון הערוצים.

היו"ר יואב קיש:

אנחנו נדע לפני זה. אני אומר לך שאני לא מוריד את ה-50%, כמו שאמרה חברת
הכנסת איילת נחמיאס ורבין, לפני שאני אדע מאיפה הכסף מגיע. האם מישהו רוצה
להתייחס לנושא הקולנוע?

אלעד מלכא:

אני רוצה רגע לומר פה הערה על השיח, כי השיח פה איבד את מה שאמור להיות פה.
יש פה שיח על מה אנחנו מקבלים, מה הערוצים מקבלים, מה היוצרים מקבלים. אני
רוצה לראות עולם שבו צרכני הטלוויזיה מקבלים את מה שהם רוצים לראות
בטלוויזיה, כשזה כרוך בזה שיהיו מינימום מגבלות על הטלווזיה, על ההפקות
שלהם, ומקסימום חופש שלנו, הצופים, לבחור מה שאנחנו רוצים לראות. השיח הזה
שבא ואומר מה אלה מקבלים ומה אלה מקבלים, זה שיח שהוא לא לשולחן הזה. השיח
שאמור להנחות, לטעמי, את קבלת ההחלטות, הוא שיח של מה הציבור מקבל. הציבור
מצביע בשלט מה הוא רוצה לראות, איך הוא רוצה לראות. תפקיד המחוקק, לטעמי,
הוא לאפשר לו מקסימום בחירה עם כמה שפחות רגולציה על העניין. נראה לי שהשיח
הזה קצת לא נשמע סביב השולחן. תפקידנו לבוא ולהעיר אותו מידי פעם.

היו"ר יואב קיש:

מאה אחוז. בקשה, מיכל רפאלי כדורי.

מיכל רפאלי כדורי:

אני מרשה לעצמי עכשיו לדבר בתור האזרחית כדורי.

היו"ר יואב קיש:

את יכולה לדבר איך שאת רוצה.

מיכל רפאלי כדורי:

אני רוצה לומר לבחור הנחמד שמייצג את ערוץ 20.

אלעד מלכא:

לא, את האגודה לזכות הציבור לדעת.

מיכל רפאלי כדורי:

זכות הציבור לדעת (ערוץ 20).

היו"ר יואב קיש:

ממש לא.

אלעד מלכא:

אני רק אומר לך שאלו האשמות מאוד חמורות. אני מקווה מאוד שתחזרי בך מהאשמות
האלו, כי האשמות האלו מאוד מאוד חמורות.

היו"ר יואב קיש:

במקרה אני מכיר את אלעד מלכא. אין לו שום קשר לערוץ 20. יש לו תפיסות
ליבראליות, הוא בעד תחרות, שוק חופשי. אין לו שום קשר לערוצים, אבל תגידי
מה שאת רוצה.

מיכל רפאלי כדורי:

כל הערוצים שעוברים כאן עוברים על פלטפורמות שהם לא השקיעו בהם מיליוני
שקלים. הם גם לא משלמים כל שנה לעמוס. המדינה נותנת להם פתק ואומרת להם:
לכו לחברת הלוויין ולחברת הוט, תשבו על התשתית שלהם.

היו"ר יואב קיש:

את רוצה שהם ירדו מהתשתית? הם מוכנים לרדת. את רוצה שהמסחריים ירדו
מהתשתית?

מיכל רפאלי כדורי:

אני מוכנה - -

היו"ר יואב קיש:

אז הנה, יש פה הסכמה מצוינת, יס לא יעלו את הערוצים המסחריים.

מיכל רפאלי כדורי:

חבר הכנסת יואב קיש, יש כרגע 12 ערוצים שאני חייבת להעביר. אני מוכנה לקבל
את האתגר שישנו את החוק והם לא יהיו must-carry. יכול להיות שאנחנו בימינו
יכולים להחליט מי רוצה לקחת מה.

היו"ר יואב קיש:

הנה יש הסכמה, לא? חסר לי הוט. רק שהוט יסכימו ואני מסודר.

מיכל רפאלי כדורי:

אתם מדברים על שוק חופשי, אז שכל אחד יעשה מה שהוא רוצה. בינתיים אתם
מכניסים לחוק פתח לעוד עשרות ערוצים שאנחנו לא יכולים - -

היו"ר יואב קיש:

שמענו את זה. אמרתי לך בצורה הכי ברורה. אני אתייחס לזה עוד פעם.

מיכל רפאלי כדורי:

אמרת לי שאני אביא סעיף. הבאתי סעיף. כתבנו את הסעיף, העברנו לכם. אנחנו
מבקשים שהסעיף - -

היו"ר יואב קיש:

כשנדבר על הערוצים הזעירים נדון בזה. את מדברת על הדבר הזה, על הנושא של
הערוצים הזעירים.

מיכל רפאלי כדורי:

משהו ערכי. כל הערוצים האלה פה משקיעים לטובת הציבור הרבה מאוד, למעט
ערוצים שרוצים לדבר כדי שהציבור ישמע אותם. שערוץ 20 יפיק פעם את "סרוגים",
שזה הרבה יותר מתאים לו, ונראה אותו.

היו"ר יואב קיש:

אני מציע שלא ניכנס ל-must-carry, must-pay.

נגה רובינשטיין:

השידור של הערוצים המסחריים זה היום עוגן של הוט ויס. הם מקבלים כסף
ממנויים. בפריים טיים אנחנו עומדים על משהו כמו 54%.

מיכל רפאלי כדורי:

הקהל שלכם יושב - -

היו"ר יואב קיש:

נגה, לא רציתי את הדיון הזה פה.

מיכל רפאלי כדורי:

מכיוון שמדינת ישראל הקימה את הפלטפורמה המפוארת שנקראת עידן פלוס והיא עוד
לא מעבירה אותם ב-HD, אז ערוץ 2 והערוצים המסחריים – לא כרגע, כבר 20 שנה -
חיים על הלקוחות שלנו.

היו"ר יואב קיש:

כמו שאני, לצערי, לא נכנס לאייל ולמסקנות דוח אייל, אני לא הולך להיכנס
ל-must-carry-must-pay- ולעוד הרבה דברים, למשל חוק הקולנוע שעלה פה. אני
חושב שנגענו במספיק דברים בחוק הזה. אני הולך לסכם את הדברים כי דנו בכל
הנושאים. היועצת המשפטית, אנחנו היום לא נצביע. אני מבקש שתכינו את הדברים
שדיברנו עליהם פה. אנחנו נקריא ונצביע עליהם בנפרד. את הדיון סיימנו.

אתי בנדלר:

זה לא יהיה ליום ראשון, אני מניחה.

היו"ר יואב קיש:

אז לאיזה יום? ננהל את הדיון הזה אחר כך. אני רק רוצה לרכז את הדברים שאני
מבקש לקבל כסעיפים לקריאה שנייה ושלישית, כאשר כל זה נוגע לכל הערוצים
המסחריים. אחד, נושא של השקעה בקולנוע, שיהיה סעיף שמפחית ב-50%. אני לא
יודע אם בכלל נצטרך אותו כי זה יהיה בכפוף להצגה של השלמה של התקציב הזה
ממקור אחר. בנושא הבעלות יש שני סעיפים. אחד, המגבלה על בעלות ישראלית
ל-26%, ובעלות כללית של - -

אלידור בליטנר:

אבל עוד לא התנהל דיון בסעיפים האלה.

היו"ר יואב קיש:

למה? התנהל. כולם ידברו על זה, אין בעיה. יש שני סעיפים: חו"ל – 74 במקום
49 או 50. זה בא ממגבלת בעלות ישראלית שיורדת מ-51 ל-26.

רועי פולקמן (כולנו):

הישראלית?

היו"ר יואב קיש:

זו ההגדרה. אין הגדרה של בעלות זרה. יש הגדרה לבעלות ישראלית מחויבת, שזה
יורד מ-51 ל-26. זה אחד. הנושא השני, החזקה של בעלים יחיד שאנחנו מעלים
ל-74% מ-49% או 50%. אלה שני סעיפים בנושא בעלות.

נחשון אקסלרד:

על זה אנחנו רוצים גם - -

היו"ר יואב קיש:

זה לא לזעירים. לזעירים אני נותן גם מאה אחוז. חכה לזעירים.

נחשון אקסלרד:

אמרת את זה לכל הערוצים המסחריים.

היו"ר יואב קיש:

נכון, אבל הזעירים מקבלים עוד. לגבי סוגה, הגדרנו את ההכנסות לפי ההגדרה
הקיימת, את זה אתם מכירים. הצבענו על זה. האחוז מההכנסות זה 15%. זה נאמר
לפרוטוקול. בהפקות מקומיות של חוץ ופנים, התיקון הוא ל-50%/50%, זו הפשרה.
אלה הדברים שאנחנו נעלה. אני מחזיר את השיח על מבנה הבעלות. חבר הכנסת
פולקמן, בבקשה.

רועי פולקמן (כולנו):

גם שרן אמרה את זה קודם. אני רוצה להבין, כמה היום הבעלות?

היו"ר יואב קיש:

עוד פעם, יש שני נושאים.

רועי פולקמן (כולנו):

לא על בעלות יחיד. אני מדבר על בעלות זרה.

היו"ר יואב קיש:

49% או 50%, תקנו אותי אם אני טועה.

שירה גרינברג:

היום 49.

היו"ר יואב קיש:

49 ל-74. בבעלות ישראלית, 51 שיורד ל-26.

שירה גרינברג:

לא יכול להיות היום מישהו עם בעלות זרה שהוא בעל שליטה. יש 51% בעלות
ישראלית ו-49% בעלות זרה. אתם רוצים להפחית.

רועי פולקמן (כולנו):

פה אני רק רוצה להבין, אמרה לי את זה גם שרן לפני שהיא הלכה. יש פה אירוע
שיכול לאפשר לגורמים, גם דרך גופי קש, מתווכים – אנחנו רואים את זה במדינות
אחרות בעולם – להשתלט על ערוצים. הבעיה שמחר בבוקר מדינה זרה תשתלט על ערוץ
רוסי.

היו"ר יואב קיש:

איו בעיה, אני מוכן לקבל את האמירה הזו - -

רועי פולקמן (כולנו):

שלא יהיה גרעין שליטה.

היו"ר יואב קיש:

אני מוכן לקבל את האמירה שאותו משקיע זר יתחבא תחת כל מיני - -

רועי פולקמן (כולנו):

לעולם לא תדע.

היו"ר יואב קיש:

למה לא?

רועי פולקמן (כולנו):

אם מחר רוסיה רוצה להשתלט על ערוץ במדינה מסוימת, ואני חותם לך שהם עושים
את זה, היא מוצאת איזה איש קש שהוא איש עסקים לגיטימי. מה, ארגונים לא
עושים דברים כאלה? ברגע שאתה נותן לבעל אזרחות זרה לשלוט במדיה הראשית,
יקחו לך ערוצי שידור בעלי אינטרסים זרים. זו סכנה עצומה.

היו"ר יואב קיש:

אני אגיד לך מאיפה זה בא. יש לנו היום משקיעים זרים בשוק.

רועי פולקמן (כולנו):

לא בשליטה.

היו"ר יואב קיש:

לא בשליטה. אם לא נאפשר למשקיעים זרים להמשיך ולהגדיל את ההחזקות שלהם, אני
אומר לך שאתה בקריסה בשוק.

רועי פולקמן (כולנו):

אני מבין. איך אתה מונע מצב שבו בעל זר משתלט על סדר היום הציבורי? אנשים
זרים ישתלטו על סדר היום הציבורי.

איתן כבל (המחנה הציוני):

אני רוצה להציע, אדוני היושב-ראש. אני יודע שהנושא הזה מאוד חשוב לך, אבל
אני אומר לך, זה ממש לא המקום לעסוק בנושא הזה. זה נושא כבד משקל, יש לו
השלכות הרבה מעבר למי שיושב פה, לך ולי. עד שהמשרדים השונים לא יבחנו
לעומק - - אני חושב כמוך שצריך לעשות שינוי, שעולם התקשורת מקבל מימד אחר,
אבל אם תקבל פה החלטה, היא לא תקדם ברגע זה שום אחד מהענף.

היו"ר יואב קיש:

זה לא נכון, איתן.

רועי פולקמן (כולנו):

זה יעלה להם כסף.

איתן כבל (המחנה הציוני):

נכון לרגע זה. אני לא אמרתי שזה לא - -

היו"ר יואב קיש:

אבל מחר זה יהיה רלוונטי.

איתן כבל (המחנה הציוני):

זה לא מחר. כשהאוצר ומשרד התקשורת יביאו את הנושא הזה, זה יהיה אחד הנושאים
שנחליט להעביר אותו. הוא חייב להתקיים בדיון רציני, ולא בגללי.

היו"ר יואב קיש:

אני מבקש מהמשרדים, כדי שניערך לדיון הזה, כי ממילא אנחנו הולכים
להצבעות - - נעשה את זה בישיבה הבאה. יהיה לכם זמן להיערך ולבחון.

רועי פולקמן (כולנו):

וגם, אם אפשר, למנוע את המצב שאירוע מטריד - -

היו"ר יואב קיש:

בדיוק. אנחנו כן רוצים לפתוח את זה, אבל למנוע את המצב שתיאר חבר הכנסת
פולקמן.

רועי פולקמן (כולנו):

של שליטה בסדר היום.

איתן כבל (המחנה הציוני):

יש פה שאלות מטרידות.

רועי פולקמן (כולנו):

אנחנו סיימנו עם הערוצים המסחריים.

אלידור בליטנר:

השאלה היא אחרת. מה התשתית המקצועית בלפתוח את זה, זאת השאלה. למה הוועדה
רוצה בשינוי הזה?

היו"ר יואב קיש:

אני הסברתי לך. את רוצה שאני אסביר עוד פעם? כדי שהשוק ייפתח להשקעות, כולל
משקיעים זרים שכבר נמצאים בשוק. אני רוצה לאפשר את זה, כי אני אומר לך, אני
חושש, וזה בתפישה הכלכלית של השוק היום, שאם זה לא יקרה, לא יהיה כסף מספק
לשוק התקשורת, לטלוויזיה המסחרית. זה הכל. את רוצה להרוג את השוק? אז בוא
נקבע שאין יותר, רק ישראלים, וגמרנו, נלך לסגור את הערוצים.

רועי פולקמן (כולנו):

אחד הפתרונות למה שאמרתי זה שלא יהיה משקיע יחיד.

היו"ר יואב קיש:

אני בעד מה שאמרת.

רועי פולקמן (כולנו):

זאת אומרת, יכולה להיות חלוקה מסוימת.

איתן כבל (המחנה הציוני):

פולקמן, אני מנסה להגיד לכם דבר אחר. אתה מנסה לתת פתרון. אני שוב חוזר
ואומר, אני חושב שצריך לפתוח את השוק.

היו"ר יואב קיש:

שייכנס כסף.

איתן כבל (המחנה הציוני):

שייכנס כסף, אני לא מתווכח. אתה לא יכול מבלי שבחנת וחידדת - -

היו"ר יואב קיש:

נתתי להם עכשיו לבחון. אני מבין את ההיגיון, אני מקווה, ואני מבין את
הרגישיויות, אבל ביום ראשון ננהל על זה דיון.

אילאיל לבנת:

אם אפשר רק לומר משהו לחבר הכנסת כבל בעניין לוחות הזמנים או הזמנים. אנחנו
סבורים שאין עוד זמן לטפל בנושא הזה. אני חושבת שככל שינקפו הימים כך
האטרקטיביות שלנו תרד בפני משקיעים זרים, כי האופק שלנו נראה מאוד קודר. אם
יש לנו הזדמנות להכניס משקיעים זרים, זה כעת, לא בעוד חצי שנה או בעוד 9
חודשים.

איתן כבל (המחנה הציוני):

אני מנסה להגיד לך את הדבר הזה. תשמעי, כשמקבלים החלטות בסדר גודל כזה
מהרגע להרגע, מבלי שבחנו את הדברים, בסוף אתם תבואו על עניין אחר שנבע מזה.

רועי פולקמן (כולנו):

מה עמדת הרשות השנייה?

איתן כבל (המחנה הציוני):

על זה אני מדבר. כבר הייתי פה יותר מידי פעמים.

היו"ר יואב קיש:

בואו נשמע את הרשות השנייה רגע, כאשר בזה נמצה את הדיון ונמשיך עם זה ביום
ראשון.

איתן כבל (המחנה הציוני):

מרוב הרצון שלנו לעזור דופקים בסוף את כל העסק.

היו"ר יואב קיש:

הרשות השנייה, בבקשה.

ניר שויקי:

הרשות השנייה הייתה רוצה שתהיה שליטה ישראלית, אבל יחד עם זאת אנחנו רואים
היטב את המצב של הענף. אנחנו סבורים שבעת הזאת אין מנוס אלא לתקן את זה וכן
לאפשר לערוצים האלה לשרוד. אנחנו רק סבורים שיש מקום לתת לנו מנגוני פיקוח
כפי שהם נמצאים גם בחוק הרשות השנייה - לא בדיונים עתידיים שעוד צפויים
להיות בחוק הרשות השנייה - ולתת כלים כך שלא תהיה השתלטות של גורמים עוינים
ודברים כאלה. אנחנו כרגע סבורים שלא נכון יהיה לתת לערוצים האלה להתמוטט.

היו"ר יואב קיש:

כלי הפיקוח האלה קיימים כבר בחוק הרשות השנייה?

ניר שויקי:

כלי הפיקוח האלה קיימים. הם נמצאים במה שקראנו "רגולציה ערכית". אנחנו פשוט
מבקשים – אני מקדים את הדיון של אותו הרכב - לא להוריד אותם.

היו"ר יואב קיש:

לא נוריד.

ניר שויקי:

סעיפים 5(ב) ו-24.

היו"ר יואב קיש:

זה יישאר.

ניר שויקי:

לתת לנו כלים במסגרת חוק הרשות השנייה. אין צורך להוסיף שום דבר נוסף,
הכלים האלה נמצאים במסגרת החקיקה הקיימת.

היו"ר יואב קיש:

איזה סעיפים?

ניר שויקי:

5 ו-24.

רעיה עדני:

זה סמכויות מועצה נרחבות מאוד. זה לא רלוונטי לזה.

היו"ר יואב קיש:

סיימנו את הדיון. בקשה, החזקת יחיד.

אלידור בליטנר:

הסעיף של החזקת יחיד הוא חלק מאותו סעיף 41 לחוק הרשות השנייה, שעניינו
בעלויות צולבות. אנחנו כבר הבענו את העמדה של משרד המשפטים בנושא הזה. אני
רוצה לחדד לגבי הסעיף הספציפי הזה של מגבלה של החזקת יחיד מעל 51% באמצעי
שליטה כלשהו. החשש הוא שבעל המאה הוא בעל הדעה, שבעצם תהיה שליטה, ריכוז
כוח בידי יחיד, ושכלי התקשורת ישרת את אותו מחזיק יחיד שמחזיק מעל 51%
מאמצעי השליטה, כאשר לו יש גם אינטרסים כלכליים אחרים. זו תפישה של בעלות
צולבת.

היו"ר יואב קיש:

היום בהגדרה זה 51?

אלידור בליטנר:

היום זה עד 51.

היו"ר יואב קיש:

אז הוא כבר בשליטה.

אלידור בליטנר:

לא.

היו"ר יואב קיש:

למה לא?

רועי פולקמן (כולנו):

לא ישראלי. שואלים על בעל שליטה יחיד.

היו"ר יואב קיש:

בעל שליטה יחיד. אני אומר לך שלתפישתי הוא בעל שליטה, יש לו רוב
בדירקטוריון. כל מה שאמרת נכון למצב הקיים.

אלידור בליטנר:

המחוקק בחר לקבוע את הרף על 51%. החוק קובע היום 51% מאמצעי שליטה - אנחנו
מדברים כאן על תנאי סף לקבלת רישיון - כדי לייצר בעצם קריטריון שהוא
קריטריון טכני, לא משהו שמצריך בחינה מהותית מי בעל הכוח לכוון את פעולתו
של התאגיד. אני מבינה שלשם אתה מכוון, לשאלה של מי הוא בעל השליטה באותו
גוף השידור. הרעיון כאן הוא ליצור קריטריון כמותי של 51% בזכות הצבעה,
במינוי חברי דירקטוריון, בהחזקה במניות וכו'. זה הרעיון. כאשר הוועדה באה
כאן ורוצה להעלות את זה מ-51 ל-74, זה בעצם להפוך את זה משליטה מהותית
לשליטה ללא מצרים, כאשר בפועל לא יישארו בעלי מניות מיעוט כדי לייצר
התנגדות ב-level השליטה של גוף השידור. זה הרעיון. עמדתנו היא שלא נכון
לשנות את זה.

היו"ר יואב קיש:

כל התפישה הזאת – יכול להיות שיסכימו איתי חברי הכנסת, כן או לא - היא
תפישה שנכונה לשוק שהוא מונופוליסטי, או לשוק שהוא מאוד נשלט על ההיסטוריה.
אין ספק שבשנות ה-90, אולי גם באלפיים, מה שאמרת נכון מאוד. אני חושב שלאור
ההתנהלות של השוק, לאור זה שאנחנו רואים מה קורה בכלל בצפייה - גם
בברודקאסט, גם באינטרנט, גם בנטפליקס - הערוצים נמצאים בסד תחרות שאם לא
נפתח להם את זה ונאפשר - - אז כן, אתה יודע מה, גם אם היה מאה אחוז החזקה,
ואני אומר לך את זה - - מבחינתי, כשאני הולך למציאות שאני רוצה שיהיו עוד
כמה ערוצים שמשדרים על כמה פלטפורמות, שיהיה לי תוכן מכל מיני מקומות, זה
לא סוף העולם. מצד שני, אם אני לא אעשה את זה, רק שניים מהחבר'ה האלה ישבו
בישיבה הבאה.

אלידור בליטנר:

יש כל מיני אמצעים להקל.

רועי פולקמן (כולנו):

רק שאלה. לגבי הבעלויות הצולבות, האםם אמרנו שמשאירים את - - ?

היו"ר יואב קיש:

משאירים.

רועי פולקמן (כולנו):

כי לכאורה יש פה trade-off. אתה אומר: אם אתה מאה אחוז באתר אינטרנט ומאה
אחוז - -

היו"ר יואב קיש:

השארנו. בצולבות לא נגענו, חוץ מערוץ 24.

אלידור בליטנר:

זה חלק מהצולבות, זה חלק מאותו סעיף 41.

רועי פולקמן (כולנו):

זה הולך ביחד. את ההגדרה של להחזיק 71 מערוץ ולהחזיק במקביל, זה אנחנו
משאירים. אי אפשר יהיה להחזיק - -

היו"ר יואב קיש:

בעל עיתון לא יכול להיכנס.

רועי פולקמן (כולנו):

שבעל עיתון לא יכול להחזיק גם ערוץ שידור ב-71. לפחות יש את האיזון הזה.

היו"ר יואב קיש:

נכון, זה נשאר.

רועי פולקמן (כולנו):

שזה מה שיואב אומר. נכון, יהיה אתר אינטרנט שיכול להיות שהוא יהיה בבעלות
של מאה אחוז של בעל הון מסוים, ויהיה ערוץ שידור שיהיה ב-74% בבעלות של
מישהו, אבל בגלל שיהיה גם אתר אינטרנט, גם עיתון וגם איקס ברודקאסטים,
לכאורה זה מאזן את זה.

רועי פולקמן (כולנו):

נכון, זה מול זה הם מתחרים. את עושה את הקרב של לפני 20 שנה, זה הכל.

אתי בנדלר:

עדיין הערוצים הגדולים, ואת זה צריכים לזכור, הם מדורת השבט, אי אפשר
להתעלם מהענין הזה. תקבלו איזו החלטה שתקבלו, אבל בסופו של דבר אתם נותנים
לאדם אחד להיות בעל עוצמה בלתי רגילה להשפיע על דעות.

רועי פולקמן (כולנו):

יואב, שאלה לעניין הזה. האם אפשר למצוא דרך להחריג בנושא הזה את החדשות? מה
הכוונה? כשאתה בא ואומר - -

היו"ר יואב קיש:

חדשות זו חברה נפרדת.

רועי פולקמן (כולנו):

לא בהכרח. יש הבדל מהותי בתחרות כשאתה בא ואומר: יהיה לי כאן ערוץ שישדר
סרטים, דוקו, סדרות בבעלות של 74% אצל בעל שליטה - - מכיוון שהנושא המרכזי
שמעצב דעת קהל זה אקטואליה וחדשות – לא רק, אבל במידה רבה - יכול להיות
שאנחנו צריכים להגיד שחברת החדשות לא יכולה להיות בבעלות שליטה מהותית של
74%, ואז, מה שנקרא, עשינו איזון.

אתי בנדלר:

אז מי יהיו בעלי המניות?

רועי פולקמן (כולנו):

לא יודע. בואו נחשוב על פתרון בעניין הזה.

שירה גרינברג:

אנחנו רוצים להביע עמדה מקצועית בהמשך למה שנאמר. ציינתי בדיון הקודם שבפן
הכלכלי, בגלל שאנחנו מדינה יחסית קטנה והיכולת הכלכלית כאן היא לא כמו שיש
במדינות כמו ארצות הברית או מדינות אחרות שבהן יש יותר יכולת כלכלית להחזיק
מספר הרבה יותר גדול של ערוצים, זה מקבל משנה חשיבות. ברגע שאתם אומרים
שערוץ מסחרי יהיה בבעלות יחיד של 74%, הדבר הזה הוא קריטי. זה לא שאפשר
יהיה לייצר פה מגוון של בעלויות ואינטרסים. הסיכוי להביא לכאן עשרות ערוצים
שבאמת יעמדו כי יהיו מספיק בעלי הון, הוא סיכוי מאוד מאוד קטן.

היו"ר יואב קיש:

ברור. אם את לא נותנת להם להחזיק החזקה משמעותית, לא יהיו.

רועי פולקמן (כולנו):

בסוף יהיו שניים- שלושה ערוצים.

שירה גרינברג:

אני רוצה לחזק את מה שאמרה אלידור ואת מה שאמר חבר הכנסת פולקמן בהקשר הזה.
יש חשיבות דווקא להכניס בתוך ערוץ מסחרי קיים כמה שיותר בעלים, כדי לייצר
מארג אינטרסים שהוא עד כמה שיותר שוויוני, וזה כדי שיהיו דעות שונות.

היו"ר יואב קיש:

אם זה קורה, סבבה, אבל אם לא, אז לא יהיה. מה עדיף, שלא יהיה , או שיהיה
בצורה הזאת?

רועי פולקמן (כולנו):

אם בסוף יהיו לך שני ערוצי ברודקאסט - חוץ מהתאגיד - שיישלטו על ידי שני
בעלי הון, זה יהיה אירוע בעל משמעויות ציבוריות.

אתי בנדלר:

אז תוכל להעלות להם למאה, כי הם יכתיבו לך מה לעשות, אדוני היושב-ראש.
אפילו המחוקקים לא יוכלו לעמוד בפני העוצמה שלהם.

רועי פולקמן (כולנו):

זה לא אחד מול השני.

אתי בנדלר:

אני אומרת את זה - -

רועי פולקמן (כולנו):

יותר גרוע זה שיהיו שני ערוצי ברודקאסט בבעלות של טייקון אחד שיהיה לו
אינטרס להשפיע על סדר היום הציבורי. זה יותר גרוע. עדיף שלא יהיו, שנסתפק
באינטרנט.

איתן כבל (המחנה הציוני):

הם על השולחן הזה כבר 15 שנה.

רועי פולקמן (כולנו):

אין לי בעיה עם החוסן הכלכלי, אבל בסוף זה מעצב דעת קהל. יש כאן אינטרסים
צולבים. יהיו לו עוד מאה עסקים. הוא יחזיק ערוץ שידור ששולט ב-90% מהשוק.
בוא נראה את בזק כדוגמה מעניינת.

היו"ר יואב קיש:

אנחנו סיימנו עם המסחריים הגדולים. אנחנו מתחילים לדבר על ערוץ זעיר, על
הפטור.

אתי בנדלר:

התחלת לדבר על ריכוז הנוסחים הנדרשים, שזה השקעה בקולנוע, נושא של בעלות
ישראלית, החזקה של בעלים יחיד, סוגה עילית.

היו"ר יואב קיש:

בסוגה עילית אמרנו 15% ו-50%/50%. תוכן שיווקי יש לנו, עשינו כבר. הצבענו
גם שנייה שלישית?

אתי בנדלר:

לא הייתה הצבעה על תוכן שיווקי? אני לא זוכרת.

היו"ר יואב קיש:

אנחנו נעשה הפסקה עד 19:30. ב-19:30 נעשה חצי שעה ראשונה של דיון עד הפסקת
הסנדביצ'ים, אחרי זה נמשיך עם הערוצים הזעירים. ב-19:30 נדון בערוצים
הזעירים. תודה רבה.

(הישיבה נפסקה בשעה 19:15 ונתחדשה בשעה 19:30.)

היו"ר יואב קיש:

אני מחדש את הדיון. יונתן, אני צריך תשובה מכם על הבקשה שלי, אמרנו שהיום
נקבל תשובה.

יונתן ביסקי:

אתמול פנתה היושבת-ראש ליועץ המשפטי לממשלה בשאלה. למיטב ידיעתי, היא עוד
לא קיבלה תשובה.

אלידור בליטנר:

זה לא נכון.

היו"ר יואב קיש:

מה התשובה שאת מכירה?

אלידור בליטנר:

קודם כל, הפנייה ליועץ המשפטי לממשלה נעשתה אתמול, 16 לינואר. התשובה - היא
על דעת היועץ המשפטי לממשלה - יצאה היום בבוקר.

היו"ר יואב קיש:

אני יכול לראות אותה? מה אומר היועץ המשפטי לממשלה?

אלידור בליטנר:

היו"ר התפנתה לכל מיני עניינים, גם בנושא העיצומים. העובדה שיש חקיקה
מתוכננת או הליכי חקיקה שמתנהלים הוא לא שיקול רלוונטי כאשר מפעילים סמכות
מינהלית, ובכלל זה סמכויות אכיפה מינהליות. זה לא שיקול רלוונטי.

אתי בנדלר:

יש לי הרגשה שאנחנו מדברים על דברים שונים.

היו"ר יואב קיש:

לא דיברתי על מה שאת אומרת. אני מדבר על הדחייה של ישיבת המועצה.

אלידור בליטנר:

שוב, היו"ר התפנתה בכל מיני עניינים, גם עניינים שקשורים לעיצומים כספיים.
שוב, אני לא סתם אמרתי גם בדיון הקודם שזה נכון שמי שיציג כאן את העניין
יהיה נציג המועצה, כי יש כאן גם עמדה מקצועית. מצד היועץ המשפטי לממשלה,
שיקול חקיקה בקנה הוא לא שיקול רלוונטי כשמפעילים סמכות מינהלית, ובכלל זה
סמכויות איכפה מינהליות.

היו"ר יואב קיש:

האם התשובה היא שהוא אומר לא לבקשה שלי?

אלידור בליטנר:

לא.

היו"ר יואב קיש:

אז אני לא מבין.

אלידור בליטנר:

אני אשלים ואומר. אנחנו לא חושבים שמקומנו להתערב בלוחות הזמנים המדויקים
שמנהלת המועצה, הכל כפוף למשפט המינהלי. יש גם הנחיות יועץ לגבי עיצומים
כספיים ולגבי לוחות זמנים. בלוחות זמנים שקשורים להפעלת סמכויות מינהליות
אנחנו לא מתערבים, זה שיקול דעת מקצועי של המועצה.

היו"ר יואב קיש:

זאת אומרת, אין פה הנחיה שלכם למועצה לקיים את הדיון, וגם אין הנחיה: אל
תקיימו את הדיון.

אלידור בליטנר:

כן. כל מה שאנחנו אומרים זה ששיקול חקיקה בקנה כשלעצמו איננו רלוונטי להפרת
זכויות מינהליות.

היו"ר יואב קיש:

הבנתי. אבל אתם גם אמרתם בצורה הכי ברורה שאתם לא מחייבים את המועצה לעשות
את הדיון עכשיו, מה שהם חשבו.

אלידור בליטנר:

יש כל מיני שיקולים של רגולטור שהם שיקולים רלוונטיים שמפעילים סמכויות
אכיפה מינהליות.

היו"ר יואב קיש:

אני אולי לא ראיתי את התשובה של היועץ המשפטי לממשלה, אבל אני רוצה לזקק את
השאלה. קודם כל, הבנתי שהוא אומר שזה לא מחייב דחייה אם לתפישתם צריך, זה
דבר אחד. הם אמרו דבר אחר, וזה שגם אם הם רוצים לדחות, לתפישתם הם לא
יכולים לדחות. נכון, אני צודק?

יונתן ביסקי:

כי זה הפרות מ-2016.

היו"ר יואב קיש:

השאלה הייתה לא מה שאת אמרת עכשיו, אלא השאלה שלהם - הם לא לגמרי סגורים,
הם רוצים את חוות דעת היועץ המשפטי - אם הם מחויבים לעשות את הדיון או שאם
הם יחליטו לדחות יש להם את הסמכות לדחות.

אלידור בליטנר:

שוב, אנחנו מדברים על גדר השיקולים. יש כל מיני שיקולים שרגולטור מפעיל
כשהוא מפעיל סמכות מינהלית, ובכלל זה סמכות אכיפה מינהלית. יש כל מיני
שיקולים.

היו"ר יואב קיש:

אני אעשה לך את זה יותר פשוט.

אלידור בליטנר:

אני אומרת בצורה ברורה.

היו"ר יואב קיש:

לא ברור בכלל.

אלידור בליטנר:

שיקול חקיקה בקנה איננו שיקול רלוונטי בגדר השיקולים האלה.

היו"ר יואב קיש:

הבנתי, אבל זו כבר בקשה שלי מול המועצה. אני שואל אותך שאלה אחרת. האם, וזו
השאלה, מועצת הכבלים והלוויין חייבת לדון ב-1.2 בנושא הפרות של מי מהערוצים
הייעודים?

אלידור בליטנר:

אני לא יכולה להשיב על זה, מכיוון שאני לא יודעת מה גדר השיקולים.

היו"ר יואב קיש:

זאת אומרת, אין לך הנחיה להם כן או לא, זה קודם כל.

אלידור בליטנר:

אין לי הנחיה כן או לא, אני לא יודעת מה גדר השיקולים.

היו"ר יואב קיש:

שיקולים שלהם.

אלידור בליטנר:

האחריות המקצועית היא של המועצה. יש לה יועץ משפטי שבקי בנתונים העובדתיים.
זה מספק גם את היועץ המשפטי בפועל. כל מה שאנחנו אומרים זה לעניין שיקול
החקיקה בקנה, וכאן הבענו את עמדתנו.

היו"ר יואב קיש:

אם אני ממצה את הסיפור, אני מבין שני דברים. אתם לא מתכוונים להנחות אותם
לכאן או לכאן. שיקול דעתם, לתפישתכם, קובע בעניין.

אלידור בליטנר:

כמובן, הכל בכפוף לכללי המשפט המינהלי.

יונתן ביסקי:

נביא את את תשובת היועץ המשפטי לחברי המועצה. הם יקבלו החלטה.

היו"ר יואב קיש:

אבל הבנת את מה שאמרתי. הם לא אמרו: תדחו כי ביקשתי. אלידור הוסיפה שחקיקה
בקנה איננה מהווה שיקול, כשמצד שני היא אמרה: אני לא מחייבת אתכם להחליט
עכשיו. אני הבנתי שכאילו נטען שאי אפשר לדחות יותר. זה לא נאמר.

יונתן ביסקי:

אם אני מבין נכון, המועצה סוברנית לדחות את הדיון ואת ההליכים המינהליים או
דרכי האכיפה שהמועצה מבצעת.

היו"ר יואב קיש:

בדיוק.

יונתן ביסקי:

נביא את תשובת היועץ למועצה ונבדוק אותה.

היו"ר יואב קיש:

מתי אני מקבל תשובה?

יונתן ביסקי:

אני מקווה שעד יום ראשון. נעשה כל מאמץ.

היו"ר יואב קיש:

אני מבקש שעד יום ראשון תתאמצו להביא לי תשובה.

מירי נאור אליאס:

בהחלטת מועצה מספטמבר, שבה נאמר שהמועצה שוקלת לחלט ערבויות, נכתב שהחילוט
יהיה בכפוף לבדיקה נוספת שתעשה המועצה בראשון בינואר לגבי עמידה
במחוייבויות במחצית השנייה של 2017. עד כמה שידוע לנו, בדיקה כזאת לא
נעשתה. היא גם לא הייתה יכולה להיעשות בלי לבקש מאיתנו נתונים שלא נתבקשו,
לכן לא ברור לנו איך אפשר לדבר על חילוט כשעדיין לא הובאו לידיעתנו ממצאי
בדיקה שכזו.

יונתן ביסקי:

קודם כל, אני לא דיברתי על חילוט. דבר שני, הבדיקה נעשתה.

מירי נאור אליאס:

אז על מה היה דיון?

יונתן ביסקי:

אגף הפיקוח ביצע את הבדיקה. הם יוצגו לחברי המועצה, לא לכם.

מירי נאור אליאס:

בדיקה עלינו מבלי לקבל את עמדתנו?

יונתן ביסקי:

ודאי. למה, זה שימוע?

מירי נאור אליאס:

זה לא עבד ככה אף פעם. תמיד נעשית בדיקה שמבוססת על נתונים שמתבקשים מאיתנו
מראש. לא התבקשו. בוא נגיד שאתה אומר: לא צריכים את הנתונים שלכם, יכולים
לתת לנו את ממצאי הבדיקה. סוג של שימוע, אתה מכיר את ההליך הפשוט הזה?

יונתן ביסקי:

בשביל מה עובדי אגף פיקוח מקבלים משכורת?

היו"ר יואב קיש:

אני לא רוצה להיכנס. יש פה טענות של ערוץ 20 כלפי התהליך, אני לא נכנס לזה.
בכל מקרה, בקשתי בעינה עומדת. עד יום ראשון תשובה לגבי דחייה של הישיבה
הזאת. אומרת פה היועצת המשפטית שאין נושא של חקיקה בקנה. זה נראה לי מוזר.
בעיני כן צריך להתחשב בחקיקה בקנה, בוודאי שהיא כזאת רלוונטית ובשלבים כאלה
מתקדמים, אבל קטונתי בעניין הזה להתווכח.

יונתן ביסקי:

השאלה הייתה אם ניתן לדחות עד ה-1 במרץ.

היו"ר יואב קיש:

כן. אם צריך עוד חודש, זה בוודאי יפתור את הבעיה.

מירי נאור אליאס:

יושבת-ראש המועצה אמרה בדיון בבג"ץ שחקיקה גוברת על פעילויות המועצה. לא
ברור לנו איך היא אומרת עכשיו דברים אחרים - -

היו"ר יואב קיש:

אני לא רוצה להיכנס לנושא הספציפי. מה לגבי ערוץ הלא? הוא גם כן בדיון - -?

יונתן ביסקי:

לערוץ הלא מסוכמת נקודת בדיקה.

היו"ר יואב קיש:

אני מבקש גם לגבי ערוץ הלא לדחות את העניין.

אני חוזר לנושא של הדיון שלנו. לנגד עיניכם המשימה שלנו. אני מסביר רגע מה
הכוונה שלנו לעשות. אנחנו הגדרנו קריטריון חדש, הוא נקרא ערוץ זעיר מסחרי.
כרגע מדובר על הכנסות של עד 80 מיליון שקלים. גם זה צריך לעלות להצבעה.
אנחנו רוצים להקל ככל שניתן ברמה הרגולטיבית על אותו ערוץ. דרך אגב, מאותם
שמונים ומשהו עמודים, אם אתם שואלים אותי, אחרי שננכה את הסעיפים שהם לא
רלווונטיים לזעיר, יישארו בין 10 ל-20 עמודים. אני עובר לקולא. אני אומר
עוד פעם, אני לא רוצה להחמיר. בטח כשזה נוגע לכספים אני לא רוצה. אני רוצה
שהם יהיו חופשיים מהבירוקרטיה. עלה פה הנושא של הפקות מקור. כשנגיע אליו
נתווכח עליו. הפקות מקור, לא סוגה עילית, של 40%, הרי ברור לכולם שהם כולם
עושים את זה. זה בתפישתי אבסורד לבוא ולהגיד. מה יקרה? גם אם אני משאיר להם
את החובה של ה-20%, אני לא רוצה שהם יתעסקו עם זה. אני רוצה שהם יעשו מה
שהם צריכים.אני מנסה להבין את הקונספט. הקונספט הוא הקלת הבירוקרטיה ככל
שניתן, יצירת נתיב לערוצים מסחריים זעירים פתוח מרגוליציה, ודאי מהשקעה
כספית. חברים, אני מבקש להתחיל. אני אעבור סעיף סעיף.

דב אברמוביץ:

בהצעת החוק, לפי נוסחה כפי שעברה קריאה ראשונה, הייתה הבחנה בין זעיר
ייעודי לבין זעיר. עכשיו אדוני דיבר רק על ערוץ מסחרי.

היו"ר יואב קיש:

אז אני אגיד מה הכוונה. שאלה מצוינת. תודה רבה על השאלה. ברור שכל מה
שאנחנו עושים רגולציה עכשיו לזעיר יחול גם על זעיר ייעודי, ללא ספק, אבל
מכיוון שלתפישתי הקטגוריה של זעיר ייעודי תיעלם ואין בכוונתנו להמשיך או
להכניס שחקנים לקטגוריה הזאת, אני לא רוצה לבנות את כל ההקלות על הזעיר
יעודי ואז לבוא ולראות מה אני עושה בזעיר. ההיפך, אני בונה את התמונה על
הזעיר, ואז אני אמשיך בדיון על זעיר ייעודי, דמי רישיון ודברים נוספים שרק
הזעיר ייעודי יהנה מהם לתקופת המעבר, זה הכל.

דב אברמוביץ:

הבעיה שיש איזה שהוא אבסורד בדרך הזאת. אפילו שחלק מנציגי הממשלה מגישים את
זה בכינויים של דעה מקצועית זה עדיין אבסורד.

היו"ר יואב קיש:

מה אבסורד?

דב אברמוביץ:

מדוע? כרגע אין ערוץ זעירים. יש ערוצים ייעודיים אמיתיים, עם קהל, עם
עובדים, עם הכל. ערוצים זעירים לא קיימים.

היו"ר יואב קיש:

נכון.

דב אברמוביץ:

מה אומרים לנו? אנחנו לא רוצים שתהיה הבחנה בין ערוצים זעירים, שלא קיימים
כזכור, לבין ערוצים ייעודיים שכן קיימים. כל מה שנאמר פה זה שאין כוונה
לפגוע בערוצים ייעודיים. בעצם מעבירים אותנו באופן טכני לאכסניה סטטוטרית
אחרת. הרי אנחנו את טיבנו לא משנים. גם הם את טיבם לא משנים. סך הכל
מעבירים אותנו לאכסניה סטטוטורית.

היו"ר יואב קיש:

לא לגמרי מדויק.

דב אברמוביץ:

הבעיה היא שהאכסניה הסטטוטורית הזאת שונה בכמה דברים יסודיים מהאכסניה
הסטטוטורית שאנחנו באים ממנה. לא בגלל שזה יותר טוב או שזה יותר מתאים.
להיפך, דווקא בחוק התקשורת, ברישיונות שלנו, נעשתה עבודה ברמת הרגולציה
לערוצי נרוקאסט. נקודת המוצא בחוק הרשות השנייה היא שזה ערוצי ברודקאסט.
הרי זו לא גזירת גורל שמשלמים דמי רישיון במיליוני שקלים ויש חובת הפצה
שעולה מיליוני שקלים. זה פשוט בגלל שהחוק הזה נבנה עבור ערוצי ברודקאסט. מה
אנחנו אומרים עכשיו? אנחנו אומרים: טוב, בוא ניקח דבר שאיננו, שזה הערוצים
הזעירים, ולפי חוק הרשות השנייה שבכלל לא בנויה לערוצי נרוקאסט, נרע את
מצבכם.

היו"ר יואב קיש:

למה נרע את מצבכם?

דב אברמוביץ:

הרי מה קורה? אנחנו ב-3 השעות הקרובות נצטרך לעשות מלחמת מאסף כדי - -

היו"ר יואב קיש:

מי אמר לך שאתה עושה מלחמה? למה אתה עושה מלחמה? אתה עוזר לי עכשיו לפתוח
קטגוריה חדשה של זעיר כך שכל הדברים יחולו גם על הזעיר ייעודי. אני רוצה
דרך הניסיון שלכם לפתוח את המסלול הזה. הכוונה של המחוקק, ולא רק המחוקק,
גם של המשרדים, היא לא להמשיך עם הערוצים ייעודיים. זה מודל שלתפיסת
המשרדים - -

דב אברמוביץ:

הערוצים הייעודיים קיימים, הערוצים האחרים לא קיימים.

היו"ר יואב קיש:

בסדר, אבל אתה יושב שם - -

דב אברמוביץ:

גם הרגולציה לא מתאימה.

היו"ר יואב קיש:

מה אתה רוצה? מה המסר? כל מה שאמרת לא משנה מהות.

דב אברמוביץ:

מה החשש? החשש הוא שכל הזמן יגידו: תראו, אולי - -

היו"ר יואב קיש:

למה אתה אומר לפני שאתה יודע מה קורה? אני מסכם את דבריך ככה: אני לא רוצה
שבגלל שאתה פותח מסלול לזעיר לא תתחשב בצרכים שלי, זה מה שאתה אומר לי.

דב אברמוביץ:

בהחלט.

היו"ר יואב קיש:

אוקי, תודה. הלאה. עודד פורר, בקשה.

עודד פורר (ישראל ביתנו):

אני רק רוצה להגיד משהו בהקשר של הזעיר ייעודי והרצון שלך או של המחוקק - -
אני גם המחוקק, וזה לא בהכרח הרצון שלי - -

היו"ר יואב קיש:

מטרת החוק הזה היא להעביר את זה - -

עודד פורר (ישראל ביתנו):

אנחנו צריכים לזכור דבר אחד. יש כמה ערוצים ייעודיים שאולי לא רוצים יותר
להיות ייעודיים, ויש ערוצים ייעודים, לפחות שלושה שאני מכיר, שאין להם שום
כוונה לשנות את הייעוד שלהם גם בפורמט חדש. לא רק שאין להם כוונה לשנות את
הייעוד שלהם, אלא גם לנו, ואני אומר את זה בהסתכלות מה האינטרס שלנו. יש
אינטרס שהם ישמרו את הייעוד שלהם, לפחות שניים מהם כפי שהצגתי לא מעט
פעמים.

היו"ר יואב קיש:

השפתיים.

עודד פורר (ישראל ביתנו):

אנחנו נגיע לזה בהמשך. אני מקבל את זה שננהל את הדיון עכשיו על מה תהיה
הרגולציה לגבי ערוץ זעיר, שהוא בסופו של דבר זעיר מסחרי.

היו"ר יואב קיש:

בסוף שלא נשכח שאנחנו צריכים לשמור על הזעיר ייעודי.

עודד פורר (ישראל ביתנו):

בסוף, אחרי שאתה תעשה את הזעיר המסחרי, שהוא צריך לשלם דמי רישיון וצריך
וצריך וצריך, אתה אומר: אני אתן תקופת מעבר לזעיר הייעודי. אני לא בהכרח
חושב שהזעיר הייעודי חייב לרוץ למסלול של המסחרי שאיננו ייעודי. אין לי
בעיה שתקופת המעבר לזעירים הקיימים תהיה קצרה יותר, ובלבד שתקבע שכל זמן
שהזעיר הייעודי שומר על הייעוד שלו, תקופת המעבר הזאת לא מסתיימת. אין שום
סיבה להכניס אותו לרגולציה מסחרית של דמי רישיון, דמי מעבר, דברים שיחסלו
את הייעוד. אם אנחנו רוצים לסגור את הערוצים הייעודיים, וזאת לא המטרה פה,
אז אפשר להגיד את זה. אנחנו כן רוצים לשמר את הערוצים הייעודיים המסויימים
שמקיימים את הייעוד שלהם ורוצים להמשיך לקיים את הייעוד שלהם. יותר מזה,
אני גם לא רוצה מצב שבו הם יהפכו להיות סוג של שלד, כי בסיטואציה הקיימת יש
אינסנטיב למישהו לבוא לערוץ ולקנות אותו מאוד בזול בגלל שהיום הוא לא כל כך
חזק. היום הוא ייעודי שפתי, מחר בבוקר הוא הופך אותו למשהו אחר. אני לא
מחפש את ההגנה הזאת סתם. ההגנה הזאת והמטרה של ההגנה הזאת הן כדי להגן על
הייעוד. מחר, ויסלח לי הערוץ שאולי הוא הקטן יותר מבין הייעודיים, בזול
מאוד יכול לבוא מישהו, לרכוש אותו, ולמחרת לעשות איתו משהו אחר על
הפלטפורמה הזו. זאת לא הכוונה שלנו.

אתי בנדלר:

מה אתה מציע לגביהם, לא הבנתי.

עודד פורר (ישראל ביתנו):

אני מציע שככל שערוץ ייעודי שומר על - -

היו"ר יואב קיש:

הוא רוצה לשמר את המודל הייעודי.

עודד פורר (ישראל ביתנו):

קובעים את הזעיר מסחרי, וזה בסדר, אבל ככל שהערוץ הייעודי שומר על הייעוד
שלו, הוא יישאר על אותה רגולציה שהוא חי עליה כיום.

אתי בנדלר:

אני רוצה רק להעיר על העניין הזה. הסיבה שלשמה התכנסנו כאן היא לא לחייב
אותם לרגולציה הקיימת שחלה עליהם היום. לפחות ערוץ 20 מחה נמרצות על הקביעה
שהוא הפר את הרגולציה שוב שוב, וזה לפי קביעת המועצה לשידורי כבלים
ולוויין.

עודד פורר (ישראל ביתנו):

באיזה תחום הוא הפר את הרגולציה?

אתי בנדלר:

אני לא יודעת. אני לא מכירה את ה- -

דב אברמוביץ:

לנו אין שום בעיה עם הרגולציה.

היו"ר יואב קיש:

יש לכם בעיה שעוד שנה אין לכם זיכיון, נכון?

עודד פורר (ישראל ביתנו):

אין להם שום בעיה. שהממשלה תפרסם מכרז - -

היו"ר יואב קיש:

אבל הממשלה לא רוצה, זה בדיוק העניין, עודד. חבר הכנסת עודד פורר, אני לא
רוצה לדבר בשם הממשלה. למה אתם לא מפרסמים מכרזים לערוצים ייעודיים?

רעיה עדני:

אני חושבת שכל האנשים סביב השולחן כבר מכירים את דוח פילבר. הממשלה ישבה
הרבה מאוד זמן והגיעה למסקנה שלא נכון בעולם תחרותי ומסחרי שאליו אנחנו
הולכים, להפעיל רגולציה מכוונת על תוכן. זה עולם לא נכון. זה לא מקובל
בעולם. זאת רגולציה שהיא ממש ייחודית בישראל. אנחנו חושבים שנכון להפריד
בין רגולציה על פלטפורמות שנעשית היום במועצה הכבלים ולוויין על ערוצים
מסחריים, בלי להתערב מה הם יעשו. לא משנה אם הם ישדרו מסורת. זה היה הרעיון
המקורי של דוח פילבר.

עודד פורר (ישראל ביתנו):

חבר'ה, אני שב ואומר, אם אתם חושבים שתוכן של מורשת, בחינת תוכן של מורשת
ואיך אני מגדיר מורשת זה בדיוק איך שאני מגדיר שפה, אז זה לא אותו דבר.

היו"ר יואב קיש:

אני עונה לנקודה. לגבי מה שאמרת בסוף, חבר הכנסת פורר, אני בהחלט מזדהה.
אני מסכים מאוד עם העמדה של הממשלה, אבל אני חושב שיש חשיבות לערוצים בשפה
הערבית ובשפה הרוסית. אני אומר עוד פעם, במסגרת החוק הזה אני לא יכול
להוביל סעיף של ערוצי שפה. אני אומר לך שאני ברמה האישית אתמוך במהלך שלך
ואבקש מימון ממשלתי לאותן משימות, אבל זה לא ייכנס כרגע לעניין הזה. אני
סיימתי לדון, אני רוצה להתקדם. אני מקריא מחוק הרשות השנייה.

מירי נאור אליאס:

אפשר להציע הצעת ייעול, כבוד יושב הראש? אנחנו עברנו על החוק, אנחנו יודעים
איזה סעיפים בעייתיים.

היו"ר יואב קיש:

כן, אבל לא בהכרח אתם היחידים.

מירי נאור אליאס:

לא רק אנחנו, אני מדברת על כולם.

היו"ר יואב קיש:

אני מקבל את הצעת הייעול. מי מנהל את זה אצל הערוצים הייעודיים? מי מסונכרן
עם כולם?

נחשון אקסלרד:

אני יכול להגיד איפה אצלי זה מתחיל. אצלי זה מתחיל בסעיף 5.

אתי בנדלר:

מאוד חבל שלא העברתם. היושב-ראש ביקש.

מירי נאור אליאס:

העברנו.

אתי בנדלר:

רשימה של החוק?

מירי נאור אליאס:

כן, אתמול וגם לפני הישיבה הקודמת.

אתי בנדלר:

אני לא קיבלתי.

נחשון אקסלרד:

אני מצטער שלא העברתי.

היו"ר יואב קיש:

לא משנה, אנחנו עושים את זה עכשיו. היה צריך להעביר לוועדה.

מירי נאור אליאס:

לא ידעתי.

לאה ורון:

את עוד לא יודעת את סדרי העבודה בוועדת הכלכלה?

מירי נאור אליאס:

אני לא יודעת.

היו"ר יואב קיש:

אני עוצר רגע את הדיון. אני אקריא סעיף סעיף, מי שירצה יעיר.

נחשון אקסלרד:

אתה לא צריך אפילו להקריא סעיף, אתה צריך להגיד רק מספר סעיף. אם יש למישהו
משהו להגיד, שיגיד.

היו"ר יואב קיש:

אנחנו בפרק א': פרשנות. סעיף 1.

דב אברמוביץ:

אני רוצה להעיר לגבי המונח "שידורי טלוויזיה".

היו"ר יואב קיש:

אני אקריא את הסעיף, אחר כך תגיד מה הבעיה. "שידורי טלוויזיה" – שידורי
טלוויזיה הניתנים לציבור והמופצים בדרך אלחוטית, לרבות באמצעות לוויין,
ולמעט שידור מוצפן שקליטתו מותנית בתשלום.

דב אברמוביץ:

אני מזכיר לאדוני שבישיבה הראשונה דובר על הנושא הזה, כיוון שכרגע הערוצים
הייעודיים מופצים אך ורק באמצעות הפלטפורמות, דהיינו, לא בדרך אלחוטית, אלא
במערכת - -

נחשון אקסלרד:

חוץ ממני.

היו"ר יואב קיש:

מה זה גורע ממך? לא הבנתי מה מפריעה לך ההגדרה.

דב אברמוביץ:

כיוון שלפי ההגדרה הזאת אני צריך לשדר בעידן פלוס.

היו"ר יואב קיש:

אתה לא חייב לשדר. זה לא מחייב אותך. זו הגדרה לשידורי טלוויזיה. למה מזה
אתה מסיק שאתה מחויב לשדר?

דב אברמוביץ:

"שידורי טלוויזיה" זה המונח האופרטיבי בכל החוק.

היו"ר יואב קיש:

נכון. מה הבעיה שלך בשידורי טלוויזיה?

דב אברמוביץ:

אם הכוונה שהחוק הזה יחול עלי, זה צריך לחול לא רק על שידורים שמופצים בדרך
אלחוטית, אלא גם על שידורים של משדר ערוץ זעיר ייעודי, או איך שתקראו לזה.

היו"ר יואב קיש:

עזוב, הכל בזעיר.

נחשון אקסלרד:

את המילה "למעט" צריך להחליף במילה "לרבות". זה פותר לו את הבעיה.

היו"ר יואב קיש:

זאת אומרת, אתה משרד מוצפן בתשלום? לא הבנתי.

דב אברמוביץ:

אני משדר מוצפן באמצעות פלטפורמות השידור, באמצעות מערכות הכבלים והלוויין.

היו"ר יואב קיש:

אבל זה כולם. גם ערוץ 12 ו-13 עושים את זה.

דב אברמוביץ:

הוא משדר גם באוויר.

נגה רובינשטיין:

צריך לכתוב את המילים "על אף האמור", לא לגעת בהגדרה של שידורי טלוויזיה.

אתי בנדלר:

מדובר על שידורי טלוויזיה המופצים בדרך אלחוטית באמצעות לוויין, ולמעט
שידור מוצפן שקליטתו מותנית בתשלום. אם אתה צריך להיות מנוי כדי לצפות
בשידורים, זה לא חל. הוא אומר: השידורים שלנו מועברים באמצעות חברת הוט או
יס, השידורים שלנו מוצפנים. החוק הזה לא חל על שידורים מוצפנים, כי על
השידורים המוצפנים חל חוק התקשורת (בזק ושידורים). אולי צריך להוסיף את
המילים: "ולעניין ערוץ ייעודי זעיר, לרבות שידורים מוצפנים".

נגה רובינשטיין:

אנחנו לא יודעים מה המשמעות של שינוי ההגדרה.

עודד פורר (ישראל ביתנו):

אבל אנחנו מוחקים את הייעודי.

אתי בנדלר:

לא. על ערוצים ייעודיים חל היום חוק התקשורת (בזק ושידורים). מוחקים, ככל
הנראה, את כל ההתייחסות בהמשך לגבי הערוצים הייעודים בחוק התקשורת. רוצים
להכניס אותם תחת כנפי חוק הרשות השנייה. חוק הרשות השנייה לא דן בשידורים
מוצפנים, שאלה ערוצי הכבלים והלוויין, כי עליהם חל חוק התקשורת.

היו"ר יואב קיש:

איך זה מסתדר עם זה שערוצים 12,13 ו-14 הם גם על הכבלים וגם על הלוויין?

אתי בנדלר:

זה דבר אחר. הכבלים והלוויין מוסדרים בחוק התקשורת. שם יש הוראה, כפי
שביטאה אותה מיכל רפאלי כדורי, של must-carry, חובת העברה. בחוק התקשורת
נאמר שהכבלים והלוויין צריכים להעביר את השידורים המופצים לציבור לפי כל
דין, משהו כזה, אני לא זוכרת בדיוק את נוסח הסעיף. הם חייבים להעביר אותם
לפי חוק התקשורת.

היו"ר יואב קיש:

סוף סוף אני מתחיל להבין את העניין.

נחשון אקסלרד:

אתי, אם את מחליפה את המילה "למעט" במילה "לרבות", אז - -

אתי בנדלר:

אבל אז אתה מעביר את כל הכבלים והלוויין לכאן.

דב אברמוביץ:

צריך לכתוב: "וכן שידוריו של משדר ערוץ זעיר ייעודי".

נחשון אקסלרד:

אם תכתוב ערוץ זעיר ייעודי - -

עודד פורר (ישראל ביתנו):

מה יהיה בעוד 3, 5 שנים? הוא יהיה חייב לעבור לברודקאסט?

נחשון אקסלרד:

תכתוב זעיר.

היו"ר יואב קיש:

אז בוא נכתוב זעיר.

מירי נאור אליאס:

יהיו פה הרבה הסתייגויות שיחולו רק על ערוץ זעיר.

היו"ר יואב קיש:

נכון, זה רק על זעיר.

זיו גלעדי:

אני רוצה להסביר מה הבעיה.

היו"ר יואב קיש:

הבנתי את הבעיה.

זיו גלעדי:

חוק הפצת שידורים אומר שערוץ מסחרי חייב להיות משודר. חוק הפצת שידורים,
חוק עידן פלוס, אומר שערוץ מסחרי חייב לעלות על עידן פלוס. אז הוא נכנס
להגדרת שידורי טלווזיה. עכשיו, על ערוצים זעירים ייעודיים או הזעירים בכלל
דיברנו שהם לא יהיו חייבים לעלות על עידן פלוס אם הם לא ירצו, כך שהם
יוצאים מההגדרה הזאת. צריך רק להגיד שמי שבחר שלא לעלות - -

היו"ר יואב קיש:

אז בוא נוסיף אותם.

נגה רובינשטיין:

חוק הפצת שידורים מחייב את הגורם המפעיל לעלות, הוא לא יוצר את החובה שלו.
מכאן הקושי שלו.

היו"ר יואב קיש:

הבנו את הקושי. צריך פשוט להוסיף אותו.

נגה רובינשטיין:

אני חוששת משינוי של ההגדרה עצמה.

אתי בנדלר:

תראי, אני אמרתי, אני הבעתי את דעתי על כך שזה תיקון שמחייב ישיבה.

היו"ר יואב קיש:

זו הישיבה, אם לא הבנת.

אתי בנדלר:

לא, ישיבה על-מנת לבדוק את ההשלכות של כל שינוי, אבל בסדר, אם אתם רוצים
לחוקק כך, נחוקק כך.

היו"ר יואב קיש:

אני רוצה להוסיף לקטגוריה הזאת ערוץ זעיר. בזה פתרנו את העניין, לפחות
להבנתי.

נגה רובינשטיין:

זה יכול להיות לא בהגדרה? האם ניתן, שזה דבר מוזר בחקיקה, אני מודה, להוסיף
הוראה בגוף החקיקה שאומרת: על אף האמור בהגדרה של הרישיון לעניין ערוצים
ייעודיים לא יהיה הכרח בהפצה לוויינית?

היו"ר יואב קיש:

זעיר, לא ייעודי.

נגה רובינשטיין:

סליחה, זעיר.

אתי בנדלר:

יכול להיות, אני לא יודעת.

היו"ר יואב קיש:

את הפתרון המשפטי היא תנסח.

אתי בנדלר:

תקשיבי, הרי אנחנו צריכים לקרוא את כל הסעיפים הלאה כדי לראות אם זה מספק
מה שאת מציעה.

היו"ר יואב קיש:

ההחלטה היא שבנושא הגדרה של שידורי טלוויזיה תהיה תוספת - -

נגה רובינשטיין:

שנייה, רק שאלה. זאת אומרת, כל ערוץ חדש לא יצטרך להיות מופץ בעידן פלוס?
בשביל מה בנינו את עידן פלוס?

היו"ר יואב קיש:

לא אמרנו את זה. אמרנו שכל ערוץ חדש, מכיוון שיש משמעויות כספיות בעידן
פלוס, יוכל להחליט שאם זה עולה לו יקר הוא לא עולה עליו. את זה סיכמנו.

עודד פורר (ישראל ביתנו):

אתם תגיעו למסקנה שצריך להשאיר את ההגדרה של זעיר ייעודי דווקא כדי לצמצם
על מי חלות ההקלות האלו.

היו"ר יואב קיש:

יכול להיות שנשאיר. אני רוצה לראות מה יהיה העמוד הבא.

רועי פולקמן (כולנו):

ואז יישארו מלא ערוצים עם הקלות.

היו"ר יואב קיש:

אני אומר בצורה הכי פשוטה, יש פה איזו שהיא אנומליה. אתם רוצים שניכנס
להסבר שלה? אני אגיד בקצרה. מכיוון שהם קודם היו בחוק הכבלים והלוויין, ששם
יש הגדרה של הערוצים המסחריים שהכבלים והלוויין מחויבים לשדר אותם, אז פה
ברגע שהם יוצאים הם כאילו נכנסו. אנחנו נוסיף בשידורי טלוויזיה אחת משתי
דרכים: או בהגדרה עצמה, או כפי שהציעה היועצת המשפטית נגה רובינשטיין,
שערוץ זעיר ייכנס לקטגוריה של שידורי טלוויזיה, כשאת העניין של למעט שידור
מוצפן לא נחריג מהעניין הזה.

אתי בנדלר:

או דרך אחרת.

היו"ר יואב קיש:

או דרך אחרת.

זיו מאור:

לגבי ההגדרה של שידורים, החוק בסעיף 32 אוסר על קיום שידורים ללא רישיון.
ההגדרה הזאת של שידורים כוללת פעולות, למשל שידור בפלייסבוק לייט. לא
שידורי טלוויזיה, אלא ההגדרה של שידורים.

עודד פורר (ישראל ביתנו):

הגדרה של שידורים זה שידורי רדיו וטלוויזיה הניתנים לציבור לפי חוק זה. זו
ההגדרה של שידורים.

זיו מאור:

יפה, אבל "הניתנים לציבור לפי חוק זה" זו הגדרה רחבה מאוד שצריך למעט אותה.

היו"ר יואב קיש:

ידידי זיו מאור, אני מטפל כרגע רק בבעיות של הערוצים הייעודיים. כל שינוי
אחר אני לא רוצה לשמוע. הם כרגע רלוונטיים, לכן עם זה אני ממשיך. אני עובר
לסעיפים 2, 3, 3א, 4, 5. לגבי סעיף 5(א), מישהו רוצה להעיר?

מירי נאור אליאס:

כל סעיף 5.

היו"ר יואב קיש:

אני לא מבטל את כל סעיף 5 מהזעירים.

מירי נאור אליאס:

סעיף 5 מתייחס לתפקידי הרשות וסמכויותיה. כבר ב-5(א) יש פירוט שאומר שחלק
מהתקציבים הם לקיים שידורים בתחומי הלימוד, החינוך, הבידור, המידע,
מדיניות, חברה, כלכלה, משק, תרבות, מדע, אמנות וספורט. אני חושבת שכל המהות
של החוק הזה היא להקל על הערוצים הזעירים. להשית עליהם מחויבות כל כך
רחבה - -

היו"ר יואב קיש:

למה זה משית עלייך מחויבות?

מירי נאור אליאס:

כי אם לרשות יש סמכות לוודא שהשידורים שלנו יכללו את כל האמור - -

היו"ר יואב קיש:

מי אמר לך שזה מה שיוצא מהסעיף?

ניר שויקי:

החוק כשהוא בא וקובע דברים ספציפיים, הוא כותב את זה ברחל בתך הקטנה. יש
כאן איזו קריאת כיוון ערכית.

היו"ר יואב קיש:

אני שואל אותך שאלה לגבי סעיף (א). האם המשמעות של סעיף (א) זה שכל ערוץ
מסחרי חייב לדון, או שזה נותן לכם את האפשרות לפקח בתחומים האלה?

ניר שויקי:

זה סעיף סל שנותן לדון ולפקח. כשהחוק רוצה לקבוע ברחל בתך הקטנה, הוא כותב
את זה ברחל בתך הקטנה.

רועי פולקמן (כולנו):

צריך שיהיה כתוב שהוא ישדר שידור מהימן.

היו"ר יואב קיש:

מירי, (א) אינו מחייב קריטריון מחייב, הוא מהווה, להבנתי, קריטריון
בסמכויות הרשות השנייה. אני לא הולך לגעת בו.

ניר שויקי:

אני רוצה לומר עוד מילה אחת במקרו. אין לנו שום כוונה לפגוע בערוצים
הייעודיים. אנחנו לא רוצים שדרך החוק הזה יפגעו בסמכויות כלליות של הרשות
השנייה, כפי שציינו גם קודם לכן על הפחתת הישראליות, כן יעבור, לא יעבור.
יש חשיבות רבה מאוד לסעיפי הסל האלה. אני חושב שהערוצים הייעודיים יכולים
להיות רגועים מזה.

זיו מאור:

הסמכויות הכלליות שמנכ"ל הרשות מתייחס אליהן הן הבעיה. זה סעיף שהרציונל
שלו הוא שידור פרטי. זה שידור מסחרי שמתבצע בידי אנשים פרטיים. אפשר לעבור
סעיף סעיף בסעיף 5 - למעט 5(ב)(10) שהוא היחיד שהוא איכשהו הגיוני - ולראות
שמדובר ברצון של הממשלה להחליט מה ישודר. זה לא מתאים ל-2018, זה לא מתאים
למשטר של תחרות. שלחתי ליושב ראש הצעה למגמות חלופיות לטיפול בערוצים
זעירים, שמכבדות את חופש הביטוי וחופש העיסוק של בעל הרישיון. הרשימה מאוד
מאוד מצומצמת, הגיונית, היא משרתת מטרות ציבוריות.

היו"ר יואב קיש:

אבל אני לא יכול לעשות whitelist. אמרתי לך שאני לא יכול.

זיו מאור:

לפי מה שהבנתי ממה שאירע בדיונים קודמים, ממה שאמרה היועצת המשפטית, הבעיה
הטכנית, המשפטית – לדעתי היא לא משפטית – ב-whitelist , זה שלא ניתן לעבור
על כל ההוראות כולן שמא נפספס איזו שהיא הוראה. את זה אי אפשר לומר על סעיף
5. סעיף 5 הוא סעיף מצומצם, יש בו סך הכל 15 תתי סעיפים. אפשר לעבור על
כולם אחד אחד ולהבין שהסעיף הזה הוא לא רק מיותר, הוא מזיק.

היו"ר יואב קיש:

זה מה שאנחנו עושים עכשיו. אני לא רואה בסעיף (א) איזו שהיא הנחיה לערוצים.
אני רואה את זה כסעיף סל שנותן לרשות את היכולת לפקח. אני רוצה למנוע את זה
מהם.

זיו מאור:

אני אתן דוגמה. הסעיף הזה מסמיך את הרשות לפקח בנוגע למידע בנושאי מדיניות.
מה שאני הולך להגיד יכול להיות רלוונטי לכל תיבה ותיבה בסעיף 5(א), לכל מה
שמופיע אחרי המילים "וזאת בתחומי".

היו"ר יואב קיש:

מה הבעיה בזה?

זיו מאור:

אני אסביר מה הבעיה בזה ואת החשש המעשי שלי. אני לוקח במלוא הרצינות את מה
שהמנכ"ל אומר, את זה שאין שום כוונה לפגוע בערוץ 20 ובאף ערוץ אחר.

היו"ר יואב קיש:

תן דוגמה לבעיה.

זיו מאור:

בעל רישיון רוצה לפגוע במתחרה שלו, אז הוא מוצא שתכנית מסוימת היא לא
חינוכית והוא פונה לרשות השנייה. הרשות השנייה אומרת: סליחה, זה חופש
הביטוי. אותו בעל רישיון פונה לבג"ץ. בג"ץ מכריח את הרשות השנייה לאכוף את
החוק ולפגוע בחופש הביטוי באופן שבו - -

ניר שויקי:

הרשות השתמשה בסעיף הזה לאורך כל השנים בצורה מידתית וסבירה.

זיו מאור:

אני אגיד לך מתי זה קרה. מתי זה קרה? זה קרה בדיוק כאשר ערוץ 20 קיבל את
המנדט לשדר שידורי מורשת ובג"ץ חשב ששידורי מורשת זה גם רפורמים. אני מכבד
את דעתם של השופטים - -

רועי פולקמן (כולנו):

והכריח אותו לשדר - - ?

זיו מאור:

כן. זו בדיוק הנקודה שבה זה קרה. מרחב התמרון הפרשני הזה שניתן גם לרשות
השנייה ואחר כך גם לבג"ץ, הוא אבן נגף לחופש הביטוי וחופש העיסוק של
הערוצים. על זה אנחנו מדברים פה כרגע. הטקסט הזה לא מתאים ל-2018. הוא
מתאים לשידור הציבורי, שגם על זה יש לי הרבה מה לומר. ערוץ מסחרי לא יכול
לפעול בסד שהוא תמונת ראי של חופש הפעולה שניתן לרגולטור.

היו"ר יואב קיש:

אני מסכים איתך שצריך להוריד מסעיף (ב) סעיפים כדי לתת לערוצים הזעירים
חופש פעולה, אבל סעיף (א), ואת זה אני אומר לך ממה שאני מבין, קשור
לתפקידים של הרשות. אני יוצא מהנחה, במיוחד לאור מה ששמעתי מהנכ"ל, שהרשות
תפעל בצורה - - אתה חושש מסיטואציה שיכפו על הרשות להתערב במקומות שהיא לא
רוצה.

זיו מאור:

זה קרה. זה מה שקרה בשנה האחרונה. זה קרה עם מועצת הכבלים והלוויין.

רעיה עדני:

התבקשנו על ידי היושב-ראש להביא הצעה משלנו.

היו"ר יואב קיש:

ליום ראשון.

רעיה עדני:

נכון, ליום ראשון. כבר התחלנו לעבוד עליה. אנחנו חושבים שבסעיף הזה צריך
לעשות שינוי מהותי. כל הממשלה חושבת שהנוסח לא מתאים לאופן שבו - -

היו"ר יואב קיש:

מה אתם מציעים?

רעיה עדני:

יש לנו הצעה של נוסח שהיא יותר מפורטת, אבל אנחנו עומדים על זה שהתפקידים
של המועצה יותאמו לתפקידים שהגדרנו בהחלטת הממשלה לגבי כלל המפקחים שלה.

היו"ר יואב קיש:

להחליף לגמרי את סעיף 5?

שירה גרינברג:

כן.

רעיה עדני:

זה אומר לשמור על אתיקה בשידורים, להגן על ילדים, להנגיש את השידורים לבעלי
מוגבלויות, למנוע שידורים אסורים, לעודד את התחרות ולשמור על היצירה
הישראלית. אלה התפקידים שהרשות צריכה להתמקד בהם, לכן אנחנו חושבים - -

היו"ר יואב קיש:

אנחנו נעשה שני דברים כרגע. אני בהחלט רואה את הרוח החיובית של המשרדים.
אתם אומרים שזה צריך לחול על כל הנושא. אתם דיברתם עם הרשות על זה?

רעיה עדני:

דנו על זה עם הרשות. יש בינינו אי הסכמה.

היו"ר יואב קיש:

אנחנו נעשה שני מסלולים. מכיוון שאתם צריכים עוד זמן לסעיף 5, שהוא סעיף
מהותי ואקוטי בלב ליבת הרשות השנייה, אני מבקש שזה יהיה בהסכמה עם הרשות
השנייה.

רעיה עדני:

זה לא יהיה בהסכמה עם הרשות השנייה.

שירה גרינברג:

זה בחילוקי דיעות.

היו"ר יואב קיש:

אנחנו ממשיכים כרגע לפי התכנון, לא לפי מה שהמשרד עושה. יש פה הזדמנות טובה
לייצר סעיף 5 חדש בהסכמה. חשוב לי שתנסו להגיע להסכמה, אבל גם אם לא, זה
יבוא לשולחן הוועדה ביום ראשון. עד אז אני לא פועל בשיטה שלך, זיו. אנחנו
פועלים בשיטה של מחיקת סעיפים, כמו שאמרנו, בסעיף 5, ואז יהיו לנו שני
נתיבים לסעיף 5. אני מצטער שאני עושה פה עבודה כפולה. נתיב אחד, שאותו
אנחנו נסיים היום, זה שיישאר כל מה שאנחנו לא מוחקים. נתיב שני, שיהיה לנו
סעיף 5 חדש שיוחל על - -

אתי בנדלר:

אני לא מבינה את העניין.

רעיה עדני:

הנוסח שלנו עבר ממשלה. הוא מחייב את כלל גופי הממשלה, לרבות הרשות השנייה.

היו"ר יואב קיש:

בסדר, הבנתי. בואי, אל תתחילי את המו"מ.

שירה גרינברג:

רק לדייק. הרשות השנייה אינה כפופה לממשלה. נראה לי שהיא סוברנית להחליט,
ואת זה צריך לראות מבחינה משפטית. זו עמדה שעברה את כל הממשלה, קיבלה את
אישור הממשלה, ותזכיר החוק ישקף את העניין.

היו"ר יואב קיש:

את הדיון על סעיף 5 נעשה ביום ראשון. את (א) אני משאיר. ב-(ב) אנחנו נעבור
סעיף סעיף, נראה מה יורד לגבי הזעירים.

אתי בנדלר:

אני לא מבינה, אדוני. אולי הנוסח שהוצע על ידי הממשלה, ככל שהוועדה תחליט
לקבל את זה - -

היו"ר יואב קיש:

ואם לא, אז נעשה את סעיף 5?

אתי בנדלר:

יהיה 5 מתוקן איך שלא יהיה, נכון?

ניר שויקי:

אני הייתי שמח שנדון על זה ביום ראשון.

היו"ר יואב קיש:

על סעיף 5 נדון ביום ראשון. הפסקה לסנדביצ'ים. ב-20:45 חוזרים.

(הישיבה נפסקה בשעה 20:25 ונתחדשה בשעה 20:45.)

היו"ר יואב קיש:

חברים, אנחנו חוזרים לדיון. אני מסכם, סעיף 5 ביום ראשון. סעיף 6, סעיף 7,
סעיף, 8, 9, 10, 11, 12, 13, 14, 15, 16, 17, 18, 19, 20, 21, 22, 23.

מירי נאור אליאס:

אני חוזרת ומזכירה שאנחנו מדברים על זה שלערוצים זעירים לא יהיו מחויבויות
תוכן והשקעה. בסעיף 23(2)(ב) יש התייחסות לכך שבמסגרת הפיקוח השוטף לפי
פסקת משנה (א), תקיים המועצה, אחת לשנה, בדיקה וכו'. היא תבדוק את תוכן
השידורים, ובכלל זה מימון הפקה ורכישה של תכניות. זה לא רלוונטי לגבי
ערוצים ייעודיים.

אתי בנדלר:

אם זה לא רלוונטי, אז זה לא - -

היו"ר יואב קיש:

זה לא יהיה רלוונטי.

מירי נאור אליאס:

בסופו של דבר, מכיוון שאנחנו עושים הפוך - -

היו"ר יואב קיש:

אז את אומרת שסעיף זה לא יחול על ערוצים זעירים?

מירי נאור אליאס:

כן.

עודד פורר (ישראל ביתנו):

אני לא בטוח.

היו"ר יואב קיש:

לא בטוח. רק לגבי הנושא של מימון הפקה ורכישה.

מירי נאור אליאס:

אני מדברת רק על הסיפא של סעיף 23(2)(ב).

היו"ר יואב קיש:

מימון הפקה ורכישה של תכניות?

מירי נאור אליאס:

"במסגרת הפיקוח השוטף, תקיים המועצה הליך בדיקה - -

היו"ר יואב קיש:

זה לא הסיפא.

מירי נאור אליאס:

אין לנו בעיה עם זה. "שבו תבחן כיצד מילא בעל רישיון לשידורי טלוויזיה,
בשנה שלגביה התקיימה הבדיקה, אחר ההוראות לפי חוק זה, כללי המועצה ותנאי
הרישיון", פה צריכה להיות נקודה. "ושעניינם תוכן השידורים, ובכלל זה מימון
הפקה ורכישה של תכניות", המשפט הזה לא רלוונטי.

היו"ר יואב קיש:

זה המשפט הבעיתי היחידי. אין לך גם בעיה עם זה שהמועצה תפרסם באתר. את
אומרת שהכל בסדר עם הבדיקה, אבל את לא צריכה להיות תחת תוכן השידורים,
מימון הפקה ורכישה של תכניות.

ניר שויקי:

אני לא מצליח להבין. אם אין מחויבות כזאת, איך פתאום מכוח הסעיף הזה תקום
להם מחויבות?

מירי נאור אליאס:

אני אשמח להסביר מאיפה החשש.

עודד פורר (ישראל ביתנו):

יואב, אני לא מקבל את זה.

היו"ר יואב קיש:

למה? אני לא מבין, אתה רוצה להרוג את הערוצים הזעירים?

עודד פורר (ישראל ביתנו):

אני לא רוצה להרוג את הערוצים הזעירים, אבל אם הם יקנו הפקה בארץ הם לא
ימותו. באמת, תפסיקו כבר.

היו"ר יואב קיש:

הם קונים ועושים הרבה יותר. תבין שאתה מתעסק עם ערוצים חדשים. אנחנו לא
רוצים שתהיה להם רגולציה, אנחנו רוצים לתת להם לחיות. הם לא יהיו גדולים אף
פעם.

עודד פורר (ישראל ביתנו):

אני נגד רגולציה לא פחות ממך.

היו"ר יואב קיש:

נשמע לי שאתה רוצה רגולציה.

עודד פורר (ישראל ביתנו):

יש דברים שאני חושב שזה חייב להיות, בטח בתחום הזה. זו לא צריכה להיות אותה
רגולציה שחלה על ערוץ כזה או אחר, אבל צריכה להיות. אגב, כמו שהיא היום.

היו"ר יואב קיש:

לא. אתה מסתכל אולי רק כמו שהיא היום על ערוצים זעירים ייעודיים. אני אומר
לך, הכוונה פה לפתוח ערוץ זעיר שייכנסו אליו חדשים שלא יצטרכו להפיק
תכניות, שלא יצטרכו להיות במחויבויות.

איילת נחמיאס ורבין (המחנה הציוני):

למה?

היו"ר יואב קיש:

ככה, כי הם זעירים שצריכים לצמוח.

עודד פורר (ישראל ביתנו):

מה הם ישדרו, יואב?

היו"ר יואב קיש:

כל מה שהציבור רוצה. הם לא ישדרו פורנוגרפיה, הם לא ישדרו תוכן אסור.

עודד פורר (ישראל ביתנו):

אז מה הם ישדרו?

היו"ר יואב קיש:

מה שהם רוצים. יש להם מודל כספי. הם צריכים להביא עיניים שיסתכלו עליהם.

עודד פורר (ישראל ביתנו):

איפה הם יפיקו, ברומניה?

היו"ר יואב קיש:

שיפיקו איפה שהם רוצים.

עודד פורר (ישראל ביתנו):

אני רוצה תוצרת הארץ.

איתמר אביטן:

אוי ואבוי לנו. מה זה, אנחנו לא יכולים לייצר ברומניה?

היו"ר יואב קיש:

אז לא יהיה. אם יהיה להם זול והגיוני, הם יעשו את זה בארץ.

איתמר אביטן:

אנחנו לא עולם שלישי פה.

היו"ר יואב קיש:

אני רוצה מכוניות שייצרו רק בארץ.

איילת נחמיאס ורבין (המחנה הציוני):

זה לא.

היו"ר יואב קיש:

למה לא? אני רוצה. אני אומר לכם בצורה הכי ברורה לגבי ערוצים זעירים, אני
לא רוצה שתהיה להם בירוקרטיה. אני רוצה שתהיה להם רגולציה, אני רוצה שהם
יעמדו בכללים ושחס וחלילה הם לא יעשו דברים שאסור, ועל זה אני אעמוד, נקפיד
ונעשה. בזה אין גם בעיה איתם. אני לא רוצה שאת הצינור שדרכו אני רוצה להביא
שחקנים חדשים - - אני אומר לך, אם הוא יגלה שיותר נכון וזול לו לעשות ערוץ
קומדיה ישראלית בהונג קונג, מה שברור שלא, זה הרי שטויות, שיעשה את זה.

עודד פורר (ישראל ביתנו):

זה ממש לא שטויות. אתה יודע כמה אתרי אינטרנט מופעלים בחו"ל?

איילת נחמיאס ורבין (המחנה הציוני):

ברגע שהגדרת בהתחלה 80 מיליון שקלים - -

היו"ר יואב קיש:

לא, התחלנו מ - -

איילת נחמיאס ורבין (המחנה הציוני):

התחלנו וירדנו ל-80. קודם כל, זה מספרים שלא מסתובבים בשום סביבה נורמאלית
של הערוצים הזעירים האלה, נקודה. בסדר? זה לא רלוונטי.

היו"ר יואב קיש:

זה לא נכון.

איילת נחמיאס ורבין (המחנה הציוני):

לא יעזור שום דבר. אני מבינה את המטרה העקרונית ואת הניסיון לפתוח את השוק
לעוד שחקנים, זה בסדר, אבל אני אומרת לך, אין שום סיבה ושום הצדקה למעוך
תוך כדי את היצירה הישראלית. מה אני מנסה לומר? אין בעיה לעשות את זה
בפרופורציות שתואמות את יכולות ההפקה וההשקעה שלהם. עכשיו אני רוצה לתת לך
דוגמה. לקחת את הונג קונג, דוגמה לא טובה.

היו"ר יואב קיש:

למה את נכנסת, עוד לא הגענו לשם בכלל.

איילת נחמיאס ורבין (המחנה הציוני):

אני אגיד לך למה. אתה התייחסת לזה.

היו"ר יואב קיש:

נכון.

איילת נחמיאס ורבין (המחנה הציוני):

ולכן אני מתייחסת להונג קונג. יש לך מדינה קרובה, למשל הונגריה, שיודעת
להציע שירותי הפקה במחירים מאוד מאוד אטרקטיביים. אתה לא רוצה שכל העסקים
שיודעים לייצר יצאו לשם. אני מבקשת ומציעה הצעה לסדר. בואו נעשה עוד דיון
בינינו בנושא הזה של מחויבות ההפקה המקומית של הערוצים הזעירים, גם בגלל
הפרופורציה והגודל שלהם, שהיא בעיני לא קשורה למציאות פה, וגם משום שאני
חושבת שמדובר בהכרח המציאות. אתה רוצה לנכות מבירוקטיה, בזה אתה צודק.

היו"ר יואב קיש:

גם מרגולציה.

איילת נחמיאס ורבין (המחנה הציוני):

לא. תסלח לי שאני אומרת לך, יש רגולציה שהיא הגיונית ומתקבלת על הדעת.

היו"ר יואב קיש:

נכון.

איילת נחמיאס ורבין (המחנה הציוני):

אם אתה רוצה לריב איתי על תת ז'אנרים, על זה שאתה לא רוצה להתערב להם
ב-micromanagement, אני יכולה לבין את ההיגיון לחלוטין. אפילו ישבתי בחוץ
עם היוצרים ועם הערוצים המסחריים כדי לנסות להבין מה עוד אפשר לעשות. זה,
אני חושבת, יואב, טעות ובכייה אמיתית לדורות.

עודד פורר (ישראל ביתנו):

תראה, אנחנו לא יודעים איך השוק הזה ייראה, אנחנו לא יודעים כמה שחקנים
ייכנסו או יצאו. כנראה שאם ייכנסו עוד שחקנים, השוק לא יגדל דרמטית. עכשיו,
אתה יכול למצוא את עצמך, וזה אולי כי הגדולים האלה ירדו מאיפה שהם נמצאים
היום כי אף אחד לא אומר שהם יישארו, עם לא מעט שחקנים שנמצאים על ה-70
מיליון. מה, הם יהיו באפס אחוז הפקה מקומית?

היו"ר יואב קיש:

כן. אתה יודע למה? כי אין שום סיכוי בעולם שהם ישדרו אפס אחוז הפקה מקומית.
שום סיכוי. אתה סתם מכניס רגולציה.

מירי נאור אליאס:

בפועל כולם משדרים מאה אחוז.

היו"ר יואב קיש:

מאה אחוז מקומי.

נחשון אקסלרד:

אני מוכרח להגיד שאני מתחבר לדברים שאמר מנכ"ל הרשות. אני לא מחפש עודף
רגלציה, אבל כשמדברים על פיקוח על התוכן, הכוונה לפיקוח על מניעת שידורים
אסורים, שעל זה ברור שצריך לפקח, או שבשידור יהיה מידע מהימן, הוגן ומאוזן
כמו שכתוב בסעיף 5. זה בסדר. עכשיו, אני גם לא רואה את הבעיה עם הפיקוח על
מימון ההפקות, מכיוון שאם לא תהיה על הערוצים הזעירים חובת הפקה, ממילא
לרשות אין על מה לפקח.

היו"ר יואב קיש:

מירי, איפה יש לך בעיה עם זה?

מירי נאור אליאס:

מכיוון שאנחנו לא הולכים על רשימה לבנה, אלא על זה - -

היו"ר יואב קיש:

אז כשנגיע לסעיפים הרלוונטיים נפסול אותם.

מירי נאור אליאס:

בדיוק זה מה - -

איילת נחמיאס ורבין (המחנה הציוני):

אנחנו נצביע בוועדה אם אנחנו פוסלים אותם? מה זאת אומרת?

מירי נאור אליאס:

אני רוצה להסביר למה אנחנו בעצם מנכים את החוק. מכיוון שאנחנו לא יודעים אם
היה משהו שאיכשהו התפספס, ואנחנו גם יודעים שלא יהיה רק חוק, יהיו גם
כללים, יהיה רישיון, יהיו לזה נגזרות נוספות, אנחנו רוצים להית בטוחים
שמשהו שמנוגד לבסיס החקיקה הזה יצא החוצה, זה הכל.

איילת נחמיאס ורבין (המחנה הציוני):

אני רוצה רגע להבהיר משהו. גם אתם, עם כל הכבוד, בעלי עניין סביב השולחן
פה. זה נשמע קצת כאילו אתם מנהלים לנו את החקיקה. אתם לא. אתם תציעו, אתם
תבקשו מה שאתם רוצים - -

היו"ר יואב קיש:

היא מסבירה מה שהיא רוצה, מה את רוצה ממנה? היא באה ואמרה עמדה. את פוסלת
את העמדה שלה כי - -?

איילת נחמיאס ורבין (המחנה הציוני):

כי זה נשמע שאנחנוע עובדים אצלם. אני רוצה שיהיה ברור, ולמען הסר ספק,
שאנחנו עובדים אצל הציבור הישראלי.

היו"ר יואב קיש:

לא, כאילו את עובדת אצל היוצרים. מה זו האמירה הזאת?

איילת נחמיאס ורבין (המחנה הציוני):

לא, אצל הציבור הישראלי.

היו"ר יואב קיש:

ברור. את לא עובדת אצל היוצרים או אצל הערוצים, רק אצל הציבור.

איילת נחמיאס ורבין (המחנה הציוני):

לא הייתה לי תחושה שהיא מבינה את זה, עם כל הכבוד.

איתן כבל (המחנה הציוני):

האמת היא שזה אחד הויכוחים היותר מוזרים לי. אני גם אנסה להסביר את העניין
הזה. תראו, הרי ברור שהם יצטרכו לבצע תכנים. מה אני רוצה לומר? הרי יש כאן
משקולת. מצד אחד אנחנו רוצים לתת להם לחיות, ברור לנו, הרי זה כל הדיון.
בסוף בסוף בסוף, עם כל הכבוד, זה הדיון, על איך אנחנו גורמים להם לשרוד.

איילת נחמיאס ורבין (המחנה הציוני):

בואו נתחיל בלשרוד.

היו"ר יואב קיש:

לא רק אלה, גם לחדשים להיכנס ולשרוד.

איתן כבל (המחנה הציוני):

נשמה, שהם ישרדו לפני שהחדשים באים.

איילת נחמיאס ורבין (המחנה הציוני):

בדיוק.

איתן כבל (המחנה הציוני):

מה העניין? אם אלה לא יצליחו לשרוד על הפלטפורמה, ממילא לא יבואו חדשים. מה
אני מנסה לומר? תשמע, גם האוצר אמר את זה להם. אני חושב, ואני אומר את זה
לכם. תראו, הרי לא מתקבל על הדעת, ואני אומר את זה לגבי כולם, בוודאי לגבי
ערוץ 20 שהוא ערוץ שהוא גם ערוץ לאומי - אני לא אומר את זה בשום טיפה של
ציניות, שלא ישתמע חס וחלילה שאני במקום הזה ציני - - זאת אומרת, הרצון
שתהיה עבודה עברית, להשאיר כאן עבודה.

היו"ר יואב קיש:

הם יצטרכו ללכת לירושלים אם הם רוצים לעשות חדשות.

איתן כבל (המחנה הציוני):

לא חדשות. עזוב אותי מחדשות.

היו"ר יואב קיש:

אני נותן לך דוגמה. דיברת על לאומי.

איתן כבל (המחנה הציוני):

הם רצו להיות ערוץ הכנסת, שכחת?

היו"ר יואב קיש:

יכול להיות שהם עוד יהיו.

איתן כבל (המחנה הציוני):

יכול להיות. אתה זוכר את המשל של הקטנצ'יק עם השיניים הגדולות? צריך להבין
איפה אנחנו עומדים. אני סבור שצריך כן להגדיר. אני מכין להם את התכנית. אני
כל הזמן מנסה להבין, אם אני רוצה להביט באחד משלושת או ארבעת הערוצים האלה,
במה אני אצפה. בערוץ 24 יש שירים בלופ, הבנתי. בהלא, אני מבין, יהיו כל
הזמן פאנלים בערבית. מה עוד? בשפה הרוסית - -

בסאם ג'אבר:

אנחנו במצב קריטי, חבר הכנסת כבל. מדברים פה על הרבה דברים. אתם שוכחים,
לערוץ כמונו, ואני מניח שגם לערוצים אחרים, צריך לומר כל יום השבח לאל
שאנחנו קיימים. אנחנו עלולים לקרוס בכל רגע.

איתן כבל (המחנה הציוני):

על זה אני מדבר. בסאם, אם היה לי קמצוץ של רצון לעשות או לפגוע, אני לא שם.
אני מנסה לומר לך, אם לא תצליח להגיע ל-50 מיליון - -

בסאם ג'אבר:

אני לא אגיע ל-50 מיליון. גם להרבה פחות מזה אני לא אגיע.

איתן כבל (המחנה הציוני):

בסאם, אתה לא מבין. אתה בעמדת החולשה הכי גדולה סביב השולחן הזה. השיח הוא
בכלל לא עליך. אנחנו כולה מנסים בתפרים עדינים להחזיק אותך על השולחן בכלל.
לא נעים להגיד, כל הוויכוחים פה שמתקיימים הם איתך, כי אתה בתוך חלק - -
הלוואי ויגיע הרגע שתידרש לעמוד במחויבויות. אם תידרש לעמוד בהן, זה אומר
שהצלחנו. אני אומר לערוץ 9 ולערוץ 20, הייתי שמח אם הרף שמחייב השקעה היה
50. יצירה ישראלית צריכה להיות הדבר הכי בסיסי. אוקי, אולי לא 50, אבל אי
אפשר לצאת מזה לגמרי. בסאם, ממילא אתה לא מגיע לשם, לכן אתה לא צריך להיות
מוטרד מזה. זה מה שאני מנסה להגיד לך. יש כאן שני כוחות: יש את ערוץ 20 ואת
ערוץ 9. בוא נשמע. אני באמת אומר לערוץ 20, ממה אתם דואגים? באמת אני אומר
את זה. אני בטוח שאתם רוצים לסייע ליצירה העברית, אמיתי.

מירי נאור אליאס:

אני אשמח לענות במילה. אנחנו מפיקים מאה אחוז הפקה מקומית, אין לנו בכלל
רכש. הכל מופק בארץ.

איתן כבל (המחנה הציוני):

אני יודע. אני צופה בכם. שלא יגידו במפלגה שלי שאני צופה בכם.

מירי נאור אליאס:

גם אם לא תחול עלינו חובה, אנחנו נמשיך לשדר תכנים ייעודיים, לאומיים וכו'.

אתי בנדלר:

מירי, זאת הצהרת כוונות שלא תחייב באין רגולציה.

מירי נאור אליאס:

כל הבסיס של החוק הזה הוא בגלל שהייתה עלינו רגולציית יתר. כדי להימנע מזה,
ביקשנו, הוחלט ודובר שזה לא יקרה שוב, וזה בשביל שלא נגיע למקום הזה. לא
בשביל שלא נעשה, אלא בשביל שלא נצטרך לעשות, שלא יבדקו אותנו, שלא נהיה כל
הזמן תחת זכוכית מגדלת כשאנחנו ערוצים קטנים, לא רווחיים, עם אחוזי צפייה
מגוחכים. לוקחים את הערוצים הייעודיים כאילו שהם איזה משהו שהוא לא לצערנו.

איתן כבל (המחנה הציוני):

לצערי את צודקת.

מירי נאור אליאס:

כשנגיע להכנסות משמעותיות נשמח שיחולו עלינו מחויבויות, אנחנו נעשה את זה
בשמחה רבה.

איתן כבל (המחנה הציוני):

אם אתם עושים את זה, ממה נפשך?

קריאה:

בכל מקרה, הסעיף המדובר לא קשור בכלל - -

היו"ר יואב קיש:

אנחנו גלשנו לדיון סביב ההפקות המקומיות בערוצים הזעירים. זה מה שקרה.
הסעיף הנוכחי מדבר על הפיקוח. הוא רלוונטי אם יהיה. אם לא יהיה, הוא לא
רלונטי. בכוונתי שלא יהיה, לכן אני לא רוצה לשנות אותו. אני מבין את החשש,
אבל כשנגיע לסעיפים שהם יותר רלוונטיים נדון בהם. 23(3),(4).

נחשון אקסלרד:

שאלת הבהרה ל-23(4). האם יש כאן כוונה שהרשות תמנה דירקטורים למועצת
המנהלים שלנו, של הערוץ?

אתי בנדלר:

לא. החברה מוגדרת כחברת חדשות.

נחשון אקסלרד:

אני לא ראיתי איפה זה מוגדר.

אתי בנדלר:

יש הגדרה בסעיף 1. החברה היא חברת חדשות.

נחשון אקסלרד:

אוקי, אז עם זה אין לי בעיה.

עודד פורר (ישראל ביתנו):

אבל על ערוץ זעיר אין חובת הפקת חדשות.

היו"ר יואב קיש:

נכון, בגלל זה זה לא חל.

מירי נאור אליאס:

בדיוק, סעיף (4) לא חל על פי הרשימה שהעבירה הרשות השנייה.

היו"ר יואב קיש:

מה זו הרשימה של הרשות השנייה? סעיף (4) לא חל, כי אין חברה לערוץ זעיר.

מירי נאור אליאס:

יש גם רשימה שהעבירה הרשות השנייה.

היו"ר יואב קיש:

שאומרת לבטל את סעיף (4).

מירי נאור אליאס:

כן, אבל זה ברור. it goes without saying. זה לא משנה.

אתי בנדלר:

יש משהו אחר. יש הצעה של הממשלה שהרשות השניה לא תמנה יותר מנהלים
לדירקטוריונים של חברת החדשות. זה לא נוגע בכלל - -

היו"ר יואב קיש:

זה הממשלה, לא הרשות השנייה. מה הרשות השנייה חושבת על זה?

שירה גרינברג:

הורדנו את זה.

אתי בנדלר:

זה יהיה בהצעת החוק הבאה, לא הקרובה.

שירה גרינברג:

זה ירד מהמחליטים.

היו"ר יואב קיש:

זה לא רלוונטי. אני רוצה לעסוק רק בזעירים עכשיו. 23(5).

נחשון אקסלרד:

ב-(5) אדוני הציע להחליף את המילה "תקבע" במילה "תבחן".

אתי בנדלר:

זו אחת השאלות - -

דב אברמוביץ:

מקובל עלינו.

אתי בנדלר:

עליכם זה מקובל, רק אני לא מבינה מה המשמעות של זה. האם היא תבחן ותגיד,
"אח איזה יופי", או "אח איזה לא יופי"? מה היא תעשה עם זה?

דב אברמוביץ:

זו רגולציה שיש לנו היום. אנחנו חייבים למסור את לוח השידורים.

אתי בנדלר:

לאיזה צורך?

רעיה עדני:

אנחנו חושבים שצריך להוריד את (5)

אתי בנדלר:

למחוק אותו לגמרי?

היו"ר יואב קיש:

אז אני מוחק את (5).

ניר שויקי:

אנחנו מתנגדים למחיקה של (5), אנחנו חושבים שזה כלי חשוב.

קריאה:

יש לרשות השנייה סמכות - -

היו"ר יואב קיש:

לזעירים. אתה רוצה להתחיל להתעסק? לזעירים אני לא רוצה.

ניר שויקי:

המילה "תבחן" פותרת את הבעיה.

עודד פורר (ישראל ביתנו):

המילה "מבחן" משאירה את הכל פתוח.

היו"ר יואב קיש:

בדיוק.

עודד פורר (ישראל ביתנו):

תבחן זו הרגולציה הכי גבוהה.

נגה רובינשטיין:

מה זה משנה אם זה לזעירים או לא? לזעירים היא לא תקבע?

היו"ר יואב קיש:

לזעירים היא לא תקבע.

נגה רובינשטיין:

ולמסחריים היא כן תקבע?

היו"ר יואב קיש:

כן.

נגה רובינשטיין:

מה ההיגיון?

היו"ר יואב קיש:

אם את רוצה לפנות לדיון על המסחריים, הנה, את זה נעשה.

נגה רובינשטיין:

תראה, אם יש היגיון באפליה, בסדר, אבל אם אין היגיון באפליה, זה לא בסדר.

היו"ר יואב קיש:

יש היגיון באפליה.

נגה רובינשטיין:

מה ההיגיון?

היו"ר יואב קיש:

יכולת המשאבים של ערוץ זעיר מוגבלת בהגדרה.

נגה רובינשטיין:

ומה בקביעה פוגע ביכולת המשאבים של ערוץ זעיר?

היו"ר יואב קיש:

פוגע, כי עכשיו הוא צריך להתנהל מול הרשות, להתחיל לשלוח, לקבל. יכול
להיות, כמו שאת אומרת, שאולי גם למסחריים זה נכון, אבל בוודאי את המשאבים
אני לא רוצה לדרוש מהזעירים.

שירה גרינברג:

יש כאן דרישה שהממשלה סברה שהיא לא סבירה, והיא שהרשות השנייה תקבע את לוח
המשדרים העונתיים. עם כל הכבוד, יש ערוצים מסחריים, הם יקבעו את לח המשדרים
שלהם בהתאם לטעמי הציבור. מה פתאום שבעידן של 2018 הרשות תקבע את לוח
המשדרים העונתיים?

היו"ר יואב קיש:

מה עמדת הרשות?

איילת נחמיאס ורבין (המחנה הציוני):

אני מוכרחה להגיד שאני מסכימה עם זה.

ניר שויקי:

הרשות מתנגדת לחלוטין.

היו"ר יואב קיש:

למה?

ניר שויקי:

גם ליצירת דיפרנציאציה בין ערוצים זעירים.

היו"ר יואב קיש:

אוקי, אז זה או לבטל לכולם, או לא.

עודד פורר (ישראל ביתנו):

בוא נמחק את הסעיף.

ניר שויקי:

לא, אנחנו מתנגדים.

היו"ר יואב קיש:

למה?

ניר שויקי:

כי אנחנו חושבים שזה כלי בידי הרשות.

היו"ר יואב קיש:

אתם צריכים לקבוע את לוח השידורים?

ניר שויקי:

היא לא אמורה לקבוע.

היו"ר יואב קיש:

אני רוצה להגיד פה לחברי הכנסת, על הפרק לבטל לגמרי, גם למסחריים, את סעיף
23(5). היחידים שמתנגדים פה לעניין זה הרשות השנייה. חשוב לי להבין את
ההתנגדות.

ניר שויקי:

קודם כל - יכולים פה להעיד בעלי הרישיון, או שהם לא יעידו כי הם רוצים לבטל
את זה - הרשות מעולם לא התערבה בצורה בוטה, אפילו לא בצורה מינורית בלוח
השידורים. יחד עם זאת אנחנו סבורים שנכון שאנחנו נראה מה ערוץ ברודקאסט
משדר לציבור הרחב. אנחנו רוצים את הסמכות הזאת של בחינה. אף אחד פה לא
מתערב, לא ביקשנו לשנות תכנית.

היו"ר יואב קיש:

אבל כתוב לקבוע.

ניר שויקי:

אמרנו שאנחנו מסכימים לשנות למילה "תבחן".

אתי בנדלר:

מה המשמעות המשפטית של תבחן? מה תעשו?

ניר שויקי:

קביעה נשמע כאילו אנחנו באים - -

היו"ר יואב קיש:

נכון. מה המשמעות של "תבחן"?

ניר שויקי:

על אף, אני חייב לומר, שאני מכיר את ההתנגדות העזה ואת הרצון להפחית את
הרגולציה, אני לא חושב שלמי מהמורשים לשידורים פה באו בעת אישור לוח
השידורים ואמרו, "תחליף תכניות".

היו"ר יואב קיש:

מה זה "תבחן"? מה אומר "תבחן"?

ניר שויקי:

זה אומר לבחון שהלוח הזה עומד בכל הוראות החוק.

היו"ר יואב קיש:

ואם לא? אין לך סמכות פה לשנות.

ניר שויקי:

יכול להיות שהסמכות באה מסעיפי חוק אחרים. אם אני לא אדע מראש מה אמור
להיות משודר - -

רעיה עדני:

יש לו סמכות לבקש מידע, לכן זו סתם בירוקרטיה. אני לא מבינה מה המשמעות של
זה. הוא יכול לבקש כל מידע שהוא רוצה.

ניר שויקי:

זה לא כזה נטל כבד.

איילת נחמיאס ורבין (המחנה הציוני):

קודם כל, לא בטוח שהמנכ"ל לא צודק במקרה הזה של להשאיר לו את תבחן. לא בטוח
שזו אלטרנטיבה כל כך גרועה במקרה הזה, אם אנחנו רוצים להפחית את רמת
ההתערבות. הוא בעצם בא ואומר: אני רוצה שתהיה לי מעורבות. למה? משום שכבר
היו לו מקרים, ופרוגרמים זה תורה שלמה, שבהם הוא היה צריך להחליט, כמו למשל
כשהיו שלושה ימים של שידורי ריאליטי שהרשות השנייה התנגדה. זה מקרה שאני
זוכרת מהשנתיים האחרונות.

אתי בנדלר:

אז את זה רוצים למנוע.

איילת נחמיאס ורבין (המחנה הציוני):

אם אני מגדירה להם סוגה עילית בכמות שאני חושבת שצריכה להיות סוגה עילית.
אני רוצה להגיד לך, בעולם של רגולציה מופחתת לא צריכה להיות שליטה בלוח
המשדרים. יש פה אנומליה מאוד מאוד גדולה, כי ממילא במיליון ערוצים פתוחים
אין בעיה לראות ריאליטי. אני צריכה להתערב ולראות אם שידרו 3 פעמים בשבוע
או שידרו רק פעם אחת בשבוע. זה העניין. בסוף זה הענין. אני חושבת שברמת
ההתנסחות הזאת יש רמת התערבות קצת יותר מידי גבוהה. צריך להוריד את רמת
ההתערבות. יכול להיות שהמילה "תבחן" היא לא מילה נכונה.

עודד פורר (ישראל ביתנו):

אני רוצה להציע משהו. אולי שלוח השידורים יועבר לרשות איקס זמן לפני
השידור, כך שאם היא יודעת שאסור לשדר משהו שהיא רואה אותו בלוח השידורים,
היא תוכל להתערב מכוח סעיף אחר, לא מכוח הסעיף הזה.

היו"ר יואב קיש:

מה אתה אומר?

ניר שויקי:

על פניו זה נשמע לנו סביר, אבל אולי רק לחדד את זה.

היו"ר יואב קיש:

אני כבר מחדד את זה. אני הולך לכיוון הזה.

עודד פורר (ישראל ביתנו):

שלא נגלה פתאום שיש לך עכשיו חצי שנה שלמה על דרוויש.

איילת נחמיאס ורבין (המחנה הציוני):

או כל יום ריאליטי.

היו"ר יואב קיש:

מי אמר לך שאסור?

עודד פורר (ישראל ביתנו):

ולא תדע מראש.

אתי בנדלר:

גם אם היא תדע מראש, אם אין לה סמכות - -

עודד פורר (ישראל ביתנו):

אם אין לה סמכות, היא לא תוכל להתערב.

אתי בנדלר:

אז מה זה עוזר - -?

עודד פורר (ישראל ביתנו):

כי יכול להיות שיש לה סמכות מכוח סעיף אחר.

רעיה עדני:

אני חושבת שהתפישה שניסינו להביא בצורה קוהרנטית גם בדוח פילבר הייתה לעבור
לרגולציה שנקראת רגולציית אקס פוסט, שזה אומר שלא מקבלים מראש לוחות
שידורים, שלא עוברים מראש על לוחות שידורים, אלא מי שחוטא מקבל מקל בראש.
כל הרעיון של לבדוק מראש, לבחון מראש - - שוב, לרשות יש סמכות כללית לבקש
דין וחשבון. ללכת ולקבל מראש לוח שידורים מערוץ מסחרי שיש לו אינטרסים
מסחריים, זה דבר שנראה לנו לא נכון. זה פשוט מסרבל ובירוקרטי בצורה - -

ניר שויקי:

אני חושב שכל הדוברים כאן לא מכירים את הדינמיקה שקיימת בפועל בעניין הזה.
זה נכון שהייתה הנחיה לגבי סוגה של ריאליטי. אגב, מועצת הרשות השנייה,
יושבת-ראש מועצת הרשות השנייה, רוצה להפחית כל רגולציה דווקאית, והיא עושה
את זה . לשיטתנו הסעיף הזה נותן לנו איזה יכולת מיקוח כללית. זה יכול לסייע
לנו לראות מראש שישנם נושאים שעולים בלוח השידורים ולמנוע אותם. מעולם לא
התערבנו, לא קבענו. הטענה בדבר העבודה הקשה להעביר לוח שידורים שבלאו הכי
קיימת על הערוצים המסחריים - - אומרת כאן נציגת האוצר: איזה מן דבר זה? זו
בירוקרטיה שהם יצטרכו להעביר. ואני אומר, לוח השידורים לא קיים אצלם? אני
חושב שאנחנו קצת רואים פה צל הרים כהרים. הרשות מעולם לא התערבה. זה בסך
הכל סמכות פיקוח כללית.

היו"ר יואב קיש:

אני מבין. אם מעולם לא התערבתם, לא צריך את זה.

עודד פורר (ישראל ביתנו):

גם יש כלי נשק שמעולם לא השתמשנו בהם.

אסף אמיר:

אני דווקא רוצה לעזור לרשות השנייה במקרה הזה, אפילו להגן פה. אם אתם
מסירים כל דבר ומישהו ישדר משהו לא חוקי, אז יגידו: תשמעו, מה אתם רוצים,
אתם גרמתם לזה.

היו"ר יואב קיש:

זו המדיניות שהאוצר רוצה לעשות. הוא יוצא מהנחה שהם לא פושעים.

אסף אמיר:

נגיד משהו שהוא פדופיליה.

אתי בנדלר:

הם ידעו את זה רק בדיעבד.

שירה גרינברג:

הסעיף הזה, מקורו היה, אם אינני טועה, ב-1990, כשהיה ערוץ 1, כשהרעיון היה
שיש פה מונפול ורוצים לתת לרשות השנייה סמכות. אנחנו לא בעידן הזה.

איילת נחמיאס ורבין (המחנה הציוני):

עם כל הכבוד, עשית את תפקידו של נחמן שי עכשיו.

שירה גרינברג:

אנחנו בעידן של תחרות, אנחנו בעידן שצריך להתאים את הרגולציה לעולם
התחרותי. הרעיון, כפי שנאמר כאן, זה רגולציה אקס פוסט, לא שכולם יתחילו
באמצעים הבירוקרטיים להעביר לוחות שידורים. יש פה הרבה מאוד דרישות שיש להן
עלויות. זה עלויות של כסף, של זמן, של הרבה מאוד מאמצים. אנחנו חשבנו
וסברנו שצריך למחוק את זה. במידה ויש דבר שמתנהל לא כשורה יש פה הרבה מאוד
סמכויות. יש יכולת להטיל קנסות. יש הרבה מאוד דברים שנותנים סמכות לרשות
השנייה כשהיא מגלה את זה. אם היא יכולה לדרוש על פי סעיף אחר מידע, אני לא
רואה - -

היו"ר יואב קיש:

דרך אגב, להבין רק את "לפי הצעה שהגיש לה המנהל". איזה מנהל?

זיו גלעדי:

סמנכ"ל הערוץ השנייה.

היו"ר יואב קיש:

הוא מגיש הצעה? הוא מכתיב בכלל מה יהיה?

קריאה:

כן, עולם של פעם.

ניר שויקי:

רק עוד מילה אחת קצרה אפרופו היצירה הישראלית שדיברו עליה. אחד הדברים
שעושים בעת בחינת לוח השידורים זה לוודא שיש בלוחות השידורים את היקף הסוגה
העילית כפי שנקבע.

נחשון אקסלרד:

אנחנו מדברים עכשיו על ערוצים זעירים.

היו"ר יואב קיש:

עכשיו הדיון הוא על כולם.

ניר שויקי:

מדברים פה גם על המסחריים.

היו"ר יואב קיש:

עורכת הדין נגה רובינשטיין, עד עכשיו לא מצאתי משהו מהותי, חוץ מהעלויות
הספיחות בלהגיש ולעשות פינג פונג. כרגע הוא טוען הערה נוספת שמפרידה בין
ערוץ זעיר לערוץ מסחרי גדול, שדווקא ההגשה המוקדמת מאפשרת לו לבדוק
שהתחייבות שלכם בכל מה שקשור לסוגה עילית מתקיימת.

נגה רובינשטיין:

אני יכולה לתת 5 דוגמאות אחרות לגבי מה יעניין אותו בערוץ זעיר, כי הרי
מטרות הרשות השנייה נותרו על כנן. אני מניחה שאיזה שהוא שמץ מהרגולציה בחוק
הרשות השנייה יישאר. הרי אין עלויות בלשלוח את המייל הזה. אנחנו יכולים גם
להתנדב לשלוח את המיילים אם צריך.

היו"ר יואב קיש:

אני רוצה להתכנס להצעה של חבר הכנסת עודד פורר. אני חושב שהסעיף הזה מיושן
וארכאי. אני אומר לך ידידי ניר שויקי, אני כן רוצה לתת לך את הכלי של
דיווח.

איתן כבל (המחנה הציוני):

מה הוא יעשה עם זה?

היו"ר יואב קיש:

לפחות הוא ידע.

נגה רובינשטיין:

אם יש הפרה, הוא יאמר: יש כאן הפרה צפויה.

קריאה:

יש הפרה צפויה?

היו"ר יואב קיש:

אם יש לו יכולת וסמכויות, בקשה.

זיו מאור:

אני יכול להתייחס לחובת הדיווח?

היו"ר יואב קיש:

אתה גם את זה לא רוצה.

זיו מאור:

כן, ואני אסביר מדוע. חובת הדיווח הופכת את לוח השידורים למשהו מחויב
משפטית. היא שוללת מהערוצים גמישות להגיב למה שקורה. אני לא מדבר על פריצה
לשידור חדשות, אני מדבר על להגיב למשהו שהוצג כתכנית בידור בערוץ אחר אתמול
בערב. ברגע שהמסמך הזה הופך להיות מחויב משפטית, אנחנו יוצרים התערבות דה
פקטו.

ניר שויקי:

זה ממש לא נכון.

היו"ר יואב קיש:

מה אתה רוצה לעשות? הבנתי את הדיון, אני רוצה למצות ולהחליט. יונתן, רצית
להתייחס.

יונתן ביסקי:

אצלנו הייתה חובה כזאת. גילינו שאנחנו לא משתמשים בה, לכן היא בוטלה לפני
שנתיים. מה שאנחנו השארנו, ואני מציע את זה כהצעה, זה שאפשר לבקש את לוח
השידורים בדיעבד, כלומר, הם לא יגישו את הלוח מראש. ככל שהם מצאו משהו, הם
יהיו מחויבים - -

היו"ר יואב קיש:

זה קיים במקום אחר בחוק?

רעיה עדני:

בכל דין וחשבון.

היו"ר יואב קיש:

זה קיים, אז לא צריך.

ניר שויקי:

אנחנו חייבים מראש כדי להגן על היוצרים. אנחנו יושבים ובודקים כמה סוגה
עילית יש בלוחות השידורים.

נגה רובינשטיין:

אז נשלח את הפירוט של הסוגה עילית לפני. לא צריך את כל לוח השידורים בשביל
שנראה שיש לנו סוגה עילית.

ניר שויקי:

למה, כי יש לזה עלויות בירוקרטיה?

שירה גרינברג:

כדי להגן על היוצרים, אפשר גם לבדוק את זה בדיעבד ולהטיל עליהם את הקנסות.

היו"ר יואב קיש:

חברי הכנסת, מה אתם חושבים? איתן, מה אתה חושב?

נחשון אקסלרד:

כבוד היושב-ראש, אני רוצה להעלות עוד נקודה. הדבר הכי לא הגיוני כאן זה
שמנהל הרשות השנייה קובע.

היו"ר יואב קיש:

זה נכון. מקסימום תהיה חובת דיווח.

איתן כבל (המחנה הציוני):

אני חושב שבנסיבות המגוחכות האלו נדבר על דיווח.

אתי בנדלר:

דיווח זה לא בסעיף הזה. כאן מדברים על תפקידי המועצה.

נחשון אקסלרד:

המועצה רוצה דיווח? אם היא תבקש דיווח. יימסר לה דיווח.

אתי בנדלר:

זה בסעיף אחר. יש סעיפי דיווח.

ניר שויקי:

אני מבקש שבשלב הזה נחיל את זה רק על הייעודיים, לא על המסחריים.

היו"ר יואב קיש:

התכנסנו להחלטה. אני מקווה שחברי הכנסת יסכימו איתי. מכיוון שיושבת ראש
הרשות השנייה לא נמצאת פה, אני כרגע מעלה להצבעה את הנושא של ביטול סעיף
(5) גם לערוצים המסחריים. בכוונתי להצביע בעד על לבטל. אני אומר לכם שביום
ראשון, אם אני אגלה סיבה הגיונית מהרשות השנייה שתשנה את דעתי, אני אגיש
רביזיה ונפתח את זה לדיון נוסף. אני מעלה להצבעה את ביטול סעיף (5). אני
אומר עוד פעם, גם לערוצים המסחריים הגדולים וגם לקטנים סעיף (5) מבוטל. מי
בעד, שירים את ידו?

הצבעה

בעד – פה אחד

נגד – אין

נמנעים – אין

סעיף 23(5) בוטל.

איתמר אביטן:

איך אנחנו נעשה את הבדיקה לסוגה?

היו"ר יואב קיש:

יש לך רשות שלמה שתעשה בדיקה.

איתמר אביטן:

איך? אתה תוכל לעשות בדיקה?

היו"ר יואב קיש:

אם הוא לא יכול, הוא יגדיר לי סעיף דיווח. יש לו אלף סעיפי דין וחשבון שהוא
יכול להשתמש בהם. אם הוא יביא לי ביום ראשון נימוק הגיוני למה הוא נתקל
בבעיה, אנחנו נתקן את זה. אני ממשיך. סעיף (6). למישהו יש שאלה על סעיף
(6)? סעיף (7), (8), (9), (10).

מירי נאור אליאס:

(10) זה סעיף סל שמאפשר למועצה לעשות מה שהיא רואה לנכון.

היו"ר יואב קיש:

אני לא הולך להתעסק עם זה. אני סומך על הרשות בעניין הזה.

מירי נאור אליאס:

המועצה תדון ותחליט בכל עניין אחר שייראה לה דרוש לביצוע תפקידיה?

היו"ר יואב קיש:

כן, לביצוע תפקידיה. אם זה תפקידיה, שתעשה. 24(א).

נחשון אקסלרד:

סעיף 24()א(1) לא צריך לחול על הזעירים. גם (3) לא צריך לחול על הזעירים.

אתי בנדלר:

יכול להיות שאתה צודק - תחליטו מה שתחליטו - אבל זה לא מה שהסעיף אומר.
הסעיף אומר שהמועצה, ביוזמתה או לפי דרישת השר וכפוף לאמור בתוספת הראשונה.
זאת אומרת, היא לא יכולה לסטות מהוראות התוספת הראשונה או השנייה שחלים
עליה. היא תקבע כללים בכל הנוגע לשידורים.

היו"ר יואב קיש:

בהגדרה זה חובת הראשונה והשנייה. מכיוון שהראשונה והשניה לא יחולו על
זעירים, אז כל הסעיף הזה לא - -

אתי בנדלר:

יש לה סמכות כללית לקבוע כללים, רק אומרים שהכללים האלה יהיו כפופים לתוספת
הראשונה והשנייה. אם התוספת הראשונה והשנייה לא חלות, זה לא רלוונטי. עדיין
יש לה כאן את הסמכות הכללית לקבוע כללים.

היו"ר יואב קיש:

לא הבנתי. אני מצטער שאני קצת קשה הבנה בעניין. מהיכרותי עם התוספת הראשונה
והשנייה, הם לא יחולו על ערוצים זעירים.

אתי בנדלר:

אני מסכימה עם אדוני.

היו"ר יואב קיש:

האם זה אומר שסעיף 24 לא יחול עליהם?

אתי בנדלר:

לא. זה לא אומר שזה לא יחול עליהם, זה אומר אומר שזה כן יחול עליהם.

היו"ר יואב קיש:

אז זה לא טוב.

אתי בנדלר:

למה? זו סמכות כללית בקביעת כללים בכל הנושאים שמפורטים בסעיף קטן (א).

נחשון אקסלרד:

אז על זה אנחנו משיגים.

היו"ר יואב קיש:

בדיוק, ובצדק.

אתי בנדלר:

לגבי שידורים אסורים - -

נחשון אקסלרד:

לא אמרתי שידורים אסורים, אמרתי סעיף (1).

היו"ר יואב קיש:

סוגי השידורים, נושאיהם, תכניהם, אופיים ורמתם, בין בדרך כלל ובין לעניין
מסוים.

אתי בנדלר:

אני לא יודעת מה יש בכללים היום. אני לא יודעת אם זה רלוונטי.

נחשון אקסלרד:

זה לא רלוונטי.

היו"ר יואב קיש:

לזעירים זה ממש לא רלוונטי.

נחשון אקסלרד:

גם (3) לא רלוונטי.

שירה גרינברג:

הממשלה סברה שבכל הסעיף הזה צריך לעשות רביזיה.

היו"ר יואב קיש:

אז תעשו. אני כרגע עוסק בערוצים הזעירים.

שירה גרינברג:

גם לזעירים וגם למסחריים למחוק את מרבית הסעיף.

היו"ר יואב קיש:

עם כל הכבוד, ואני אומר את זה גם למסחריים, הסכמנו על זה שצריך לעשות חוק
חדש לתקשורת.

שירה גרינברג:

לא, זה לא חוק שיחול על כולם.

היו"ר יואב קיש:

אני עוסק כרגע בזעירים, במיוחד בנושאים הרלוונטיים אליהם.

נגה רובינשטיין:

אבל אתה יוצר חוק לזעירים וחוק למסחריים.

היו"ר יואב קיש:

נכון.

נגה רובינשטיין:

אבל זה אותו חוק, זה חוק הרשות השנייה.

היו"ר יואב קיש:

יש הבדל גדול בין ערוץ זעיר למסחרי גדול.

נגה רובינשטיין:

אל תעביר את זה לחוק הרשות השנייה אם ככה.

היו"ר יואב קיש:

זה החלטנו שעושים.

רעיה עדני:

אדוני היושב-ראש, אפשר שנייה להסביר?

היו"ר יואב קיש:

אני לא נכנס לזה. תשמעו, סעיף 5, שהוא סעיף דרמטי, הסכמתי.

רעיה עדני:

24 ו--5 הולכים יד ביד, כי 5 מדבר על תפקידי המועצה, 24 על הסמכויות לקבוע
בכללים. אלה שני הסעיפים המרכזיים והכלליים של חוק הרשות השנייה.

היו"ר יואב קיש:

אז את רוצה גם בזה לדון ביום ראשון? על סעיף 24 נדון ביום ראשון.

אסף אמיר:

יעברו ערוצים קטנים ייעודיים לרשות השנייה. אתם מוחקים את כל הסמכויות של
הרשות השנייה. לשם מה?

היו"ר יואב קיש:

לא, זה לא מדויק. אני אסביר לך בצורה הכי ברורה. בלי קשר למעבר של הערוצים
הייעודיים לרשות השנייה, היה בכל מקרה מהלך כזה. המהלך הזה אמור היה לקרות
בחוק ההסדרים, או אמור לקרות. זה הכל מבושל בקנה. מכיוון שאנחנו ממילא
עושים, כמו שאתה אומר, את הנושא של הייעודיים, באים ואומרים: אם אתה כבר
עושה את זה, אין סיבה לא לגמור את זה. אני מקבל את זה. אני מבקש שתעבירו את
הנוסח לסעיף 5 ולסעיף 24.

אסף אמיר:

מה כן?

היו"ר יואב קיש:

25, למישהו יש הערה?

אסף אמיר:

רציתי להגיד שבסוף הישיבה הזאת אין רשות שנייה. מה עוד יש לה לעשות?

קריאה:

מדובר פה רק על הערוצים הזעירים.

אסף אמיר:

מה יישאר לרשות השנייה?

היו"ר יואב קיש:

סעיף 26, יש למישהו התייחסות? סעיף 27, סעיף 28.

נחשון אקסלרד:

אנחנו חוזרים חזרה למה שהיינו בו כבר קודם, העניין של לוח השידורים. זה
ב-28(א)(1) ו-(2).

היו"ר יואב קיש:

המנהל זה מנהל הרשות השנייה?

נחשון אקסלרד:

כן. זה לא רלוונטי לערוצים זעירים.

היו"ר יואב קיש:

ניר, סעיף (1) וסעיף (2).

ניר שויקי:

סעיף (1) לא רלוונטי.

היו"ר יואב קיש:

סעיף (1) - בטל.

ניר שויקי:

סעיף (2) קשור ללוח השידורים.

היו"ר יואב קיש:

גם (2) מבוטל כרגע, עם פוטנציאל רביזיה בהתאם לסעיף 5.

אתי בנדלר:

הוא יימחק באופן כללי, לגבי כולם.

היו"ר יואב קיש:

לכולם.

היו"ר יואב קיש:

יש עוד הערות לסעיף 28?

רעיה עדני:

אנחנו מציעים לבטל גם את (6) ואת (7). מה איכפת לך שהם ייעצו? רשות, אתם
עושים את (7)?

ניר שויקי:

קודם כל, כן. חלק מההשתתפות שלנו בוועדה הישראלית ל- - נובעת מכוח הסעיף
הזה. אין לנו פה איזו שהיא התנגדות משמעותית, אבל אנחנו לא רוצים - -

מיכל גרוס:

אין סיבה למחוק את (6), זה דווקא סעיף שמשרת את הערוצים.

אתי בנדלר:

אם הם רוצים, הם תמיד יכולים לבקש עצות, אבל זה לא - -

היו"ר יואב קיש:

אין לזה שום חשיבות.

זיו מאור:

הבעיה עם (6) זה שעצה מגורם סטטוטרי לגורם פרטי עשויה להתפרש בבית משפט
כמחייבת או ככזאת שצריך נימוק סביר לחרוג ממנה. בנוסף, יש אפקט מצנן כאשר
גוף מפקח אומר משהו, אפילו - -

היו"ר יואב קיש:

מקובל עליכם שנבטל את סעיף (6)?

מיכל גרוס:

לא.

היו"ר יואב קיש:

למה?

מיכל גרוס:

משום שזה סעיף שנועד לסייע - -

היו"ר יואב קיש:

אבל הוא מתפרש אחרת. את תמיד תוכלי לייעץ להם. למה זה צריך להיות כתוב פה?

אתי בנדלר:

השאלה אם זה התפקיד שלו.

שירה גרינברג:

אנחנו רק נזכיר שמשרד התקשורת לא מייעץ לבזק, ומשרד התחבורה לא מייעץ
למע"צ. אנחנו לא מוצאים לנכון שהרשות השנייה תייעץ לערוצים המסחריים.

היו"ר יואב קיש:

אני שמעתי מההמנכ"ל שאין לו התנגדות. אני מבין שליועצת משפטית יש אולי,
אבל - -

קריאה:

-   - -

היו"ר יואב קיש:

אפשר למחוק. אז אנחנו מוחקים את (6) לכולם. הלאה. 29,30,31.

אתי בנדלר:

נשאר להצביע על סעיף 28, על כך שסעיפים (א)(1),(2) ו-(6) יימחקו.

היו"ר יואב קיש:

מי בעד, שירים את ידו?

הצבעה

בעד – פה אחד

נגד – אין

נמנעים – אין

סעיף 28, בכפוף לשינויים, אושר.

רעיה עדני:

אפשר רק לשאול למה לא את (7)?

היו"ר יואב קיש:

אני לא חושב שעכשיו אני אכנס ל-(7). הם עושים סקרים. זה חלק מהמדרוג. אני
לא אכנס לזה עכשיו.

רעיה עדני:

לוועדת המדרוג יש משמעויות כלכליות של הרשות השנייה.

היו"ר יואב קיש:

אני לא עכשיו אפסול את המדרוג הזה. אני לא אתעסק עם זה עכשיו.

רעיה עדני:

שוב, בשביל להפחית את דמי הרישיון לערוצים המסחריים - -

היו"ר יואב קיש:

תעשו את זה בהסדרים. אנחנו הגענו לפרק ג'. דרך אגב, רק שאלה של הבהרה. היו
כמה סעיפים שביטלנו והיו צריכים להיכנס לקריאה ראשונה, נכון? איפה הם
מופיעים?

אתי בנדלר:

סעיף 71ח(א). "לעניין בעל רישיון זעיר ובעל רישיון זעיר ייעודי הוראות
סעיפים 5(ב)(5), (8), (9) ו-24(א)(7) לא יחולו והם יהיו - - "

היו"ר יואב קיש:

ב-5 וב-24 אנחנו ממילא דנים. על סעיף 5 ועל סעיף 24 ממילא נדון, לכן אין מה
להצביע על סעיף (א)(1).

אתי בנדלר:

אין על מה להצביע כרגע בכלל.

היו"ר יואב קיש:

הוראות 23(5) לא יחולו, על זה בדיוק דנו עכשיו והורדנו. סעיף 32.

נחשון אקסלרד:

ב-32(ב) אני לא מצליח להבין - -

היו"ר יואב קיש:

מה אומר 32(ב)? האם הוא רלוונטי לרישיון מסחרי קטן?

זיו גלעדי:

מדובר על מי שמפעיל תחנת שידור. הם לא מפעילים תחנת שידור, הם לא מפעילים
משדרים לפי פקודת הטלגרף, לכן אין את הבעיה הזאת. מי שמבקש להפעיל משדרים
לפי פקודת הטלגרף יצטרך לקבל רישיון.

אתי בנדלר:

אבל זה לא מה שכתוב כאן. זו פרשנות טובה, אבל זה לא מה שכתוב פה.

זיו גלעדי:

אנחנו נבדוק את זה.

היו"ר יואב קיש:

למה אתם צריכים את זה לערוץ מסחרי זעיר?

זיו גלעדי:

שידור אלחוטי בארץ דורש רישיון לפי פקודת הטלגרף. אני לא יודע למה זה נכתב
ככה, אנחנו נבדוק את זה.

אתי בנדלר:

בעל זיכיון להפעלת תחנת שידור זה ברור. למה מורשה לשידורים צריך רישיון?

זיו גלעדי:

אני לא יודע למה זה נכתב ככה, אני אבדוק.

אתי בנדלר:

נגה, מורשים לשידורים מקבלים רישיון לפי פקודת הטלגרף האלחוטי?

נגה רובינשטיין:

כן.

אתי בנדלר:

למה?

נגה רובינשטיין:

בגלל השידור הלוויני.

דב אברמוביץ:

זה לא רלוונטי לזעיר.

זיו גלעדי:

אנחנו נבדוק למה זה נכתב ככה. אני באמת לא יודע.

אתי בנדלר:

הם יבדקו ויתנו לנו תשובה ביום ראשון.

היו"ר יואב קיש:

מה התשובה אומרת?

נגה רובינשטיין:

אתי, לפחות בתקופה של האנלוגי זה היה. זאת אומרת, כל שנה התחדש הרישיון לפי
פקודת הטלגרף האלחוטי. זה היה רישיון נפרד. אני לא בטוחה שמאז המעבר
לדיגיטלי זה עדיין קיים.

זיו מאור:

זה לא קיים. אני מסתכל על פקודת הטלגרף האלחוטי.

אתי בנדלר:

אז אולי אפשר למחוק את זה.

היו"ר יואב קיש:

אני יכול להבין מה זה בכלל עמוד?

זיו מאור:

הפעולה הטכנית של לשדר מעמוד לעמוד, מעמוד שידור לאנטנה, זאת פעולה שטעונה
רישיון. בתקופת הראשונה הערוצים עסקו בזה, הם תפעלו והחזיקו בעצמם גופי
שידור. זה נגמר. היום משדרים באמצעות יס או באמצעות הוט.

היו"ר יואב קיש:

טוב, אז אני מבטל את הסעיף הזה לערוץ מסחרי זעיר.

אתי בנדלר:

אני חושבת שצריך לבטל את זה לגמרי.

זיו גלעדי:

אני צריך לבדוק למה זה נכתב ככה.

היו"ר יואב קיש:

אני עוסק בזעירים. אם תגידו לי שאפשר לכולם, נעשה לכולם. מי בעד ביטול
הסעיף, שירים את ידו?

אתי בנדלר:

ביטול גורף?

היו"ר יואב קיש:

לא. גורף יהיה רק אחרי שהוא מאשר לי את זה. אם הוא מאשר לי, זה יהיה גורף.

הצבעה

בעד – פה אחד

נגד – אין

נמנעים – אין

ההצעה אושרה.

זיו מאור:

המונח "שידורים" בסעיף 32(א), לפי איך שאני קורא את זה, חל גם על פעולות של
לשדר בפבליק, בפייסבוק ובפייסבוק לייט.

היו"ר יואב קיש:

עזוב, אני מדבר על הערוצים הייעודיים. בפייסבוק לייט נטפל ביום אחר. אני
עובר לסעיף 33. על סעיף 33 אין הערות. סעיף 33א.

נחשון אקסלרד:

לי יש הערה על 33א(א)(2)(ב).

דב אברמוביץ:

הוא לא רלוונטי, הוא עוסק - -

נחשון אקסלרד:

דב, יכול להיות שהוא לא רלוונטי, אבל הוא כתוב בחוק.

היו"ר יואב קיש:

אין בעיה, בוא נלך לחומרה.

מירי נאור אליאס:

אפשר רגע לחדד משהו בעניין הלא רלוונטי כי זה כל פעם חוזר וזה חשוב? רוב
הסעיפים שאנחנו נעבור עליהם תיכף הם סעיפים שהם פשוט לא רלוונטיים. זה נכון
שהם לא חלים עלינו ממילא, אבל מה שהחלטנו שעושים - -

היו"ר יואב קיש:

למען הסר ספק, לא חל על ערוץ זעיר.

מירי נאור אליאס:

חייבים לצין את זה.

נחשון אקסלרד:

אני מדבר על 33א(א(2)(ב).

היו"ר יואב קיש:

תקריא אותו.

נחשון אקסלרד:

ערבות בנקאית אוטונומית או פיקדון להבטחת ההוצאות שעל בעל רישיון להוציא
לשם הפקת תכניות סוגה עילית וסרטים ישראליים, לפי הוראות התוספת השנייה;

היו"ר יואב קיש:

לא חל על ערוץ זעיר.

נגה רובינשטיין:

אבל אם אין לך את זה, אז - -

היו"ר יואב קיש:

מכיוון שהם לא רוצים שבטעות הם ייחשבו - -

אתי בנדלר:

לא כותבים חוק בגלל שמישהו יכול לפרש בטעות.

היו"ר יואב קיש:

זה לא חל עליכם. אני אומר בצורה הכי ברורה, וזה לפי דעתה של היועצת
המשפטית, שסעיף זה איננו חל על ערוץ זעיר ייעודי.

זיו מאור:

כל סעיף 33א לא חל, להבנתי, על ערוץ זעיר שהחזיק בעבר רישיון ערוץ ייעודי.
הסעיף הזה עוסק במצב שבו קם אדם בבוקר, הולך לרשות השנייה ואומר: רשות
שנייה, אני רוצה רישיון, מה אני צריך? זה לא מה שאנחנו עוסקים בו כרגע.
המחוקקים עוסקים כרגע בלהוריד הוראה לרשות השנייה שאומרת: הערוצים האלה
מקבלים רישיון.

זיו גלעדי:

זה ממש לא נכון.

ניר שויקי:

מכוח איזה סעיף אני אקח ערבות בנקאית?

דב אברמוביץ:

33א(א)(1) זה הפניה לסעיף הבעלויות הצולבות, לרבות סעיף ה-51%.

נחשון אקסלרד:

זה לא בסעיף הזה.

דב אברמוביץ:

זה בסעיף הזה.

דב אברמוביץ:

יש פה הפניה שאומרת שאני חייב לעמוד בתנאי הבעלות הצולבת. עוד לא הגענו
ל-41. אני לא יודע איפה התיקון ייעשה, האם הוא ייעשה פה או ייעשה שם.

היו"ר יואב קיש:

לכם גם יש בעלויות צולבות?

דב אברמוביץ:

לכל הערוצים הייעודיים יש בעלים יחיד. אף אחד לא ייכנס כבעל מניית מיעוט -
-

היו"ר יואב קיש:

את זה נתקן. השאלה איפה מתקנים את זה.

דב אברמוביץ:

זה בסעיף בעלויות צולבות.

היו"ר יואב קיש:

אני עושה את ההבחנה הבאה. יש פה הבחנה שקשורה לערוצים הייעודים. אני מבין
את מה שאמר זיו. אני לא מסכים עם הגישה, אבל כן לגבי הנושא של ההבחנה בנושא
ערוצים זעירים ייעודים. לערוץ זעיר, שזה מה שאנחנו עושים עכשיו, אני משאיר
את זה. זה רלוונטי לערוץ זעיר. התוספת השנייה לא תחול על זה. אנחנו נחריג,
בנוסף לכללים שאנחנו עוברים עכשיו על זעיר, סעיפים לזעיר ייעודי. הסעיף הזה
לזעיר ייעודי, להבנתי, לא רלוונטי לזעיר ייעודי, כי הוא נכנס לכל הנושא של
הבעלויות.

אלידור בליטנר:

למה לא רלוונטי? אנחנו מתנגדים להסרת המגבלות של הבעלויות הצולבות, לרבות
עניין ה-51%. גם לגבי ערוצים זעירים אין טעם להבחנה.

היו"ר יואב קיש:

את רוצה להרוג אותם? את רוצה שלא יהיו ערוצים זעירים? תגידי שאת לא רוצה
שיהיו זעירים.

אלידור בליטנר:

זה לא מה שאני אומרת.

היו"ר יואב קיש:

הרגע אמרת את זה.

אלידור בליטנר:

זה לא מה שאמרתי.

היו"ר יואב קיש:

אמרת שאת מתנגדת לזה שיהיה מאה אחוז החזקה של ערוץ זעיר.

אלידור בליטנר:

הסעיף הזה צריך, לאור הנימוקים שהצגתי קודם, להתקיים לגבי כל הערוצים. כמו
לגבי קשת וערוץ המוסיקה שבגלל המצב הנוכחי שלהם נדרשת כאן איזו שהיא הוראת
מעבר שתאפשר מכירה והתכווננות להוראות החדשות, אותו דבר נכון לייצר גם לגבי
הערוצים האחרים שלא עומדים בהוראות האלו. בטווח הרחוק הסעיפים האלה צריכים
להתקיים.

היו"ר יואב קיש:

אני עוצר פה רגע, כי אני רואה שאנחנו לא יכולים להתקדם בלי לעשות את יישור
הקו לערוצים הזעירים הייעודיים. אני מבין את מה שאת אמרת. אנחנו עכשיו נדון
בכל מה שקשור בהוראת השעה לערוצים הייעודים, כדי לפתור את הבעיות שאנחנו
רואים היום מול הערוצים הייעודיים. אני מתחיל עם הנושא של ההחזקות הצולבות,
שזה של קשת ושל ערוץ 24. אני נותן את ההתייחסות בעקבות דיונים שעשינו כבר
בוועדה, עם הסכמות גם של הממונה על ההגבלים, גם של שאר הנוכחים, שהמטרה
לאפשר את ההחזקה הצולבת בין קשת ל-24 לכל תקופת המעבר. לתפישתי, ברגע
שהוראת השעה פגה, גם הנושא של זעיר ייעודי יפוג. נראה איך נכניס את זה. זאת
הוראת השעה, מבחינתי, שעכשיו מגדירה. כרגע דיברנו על תקופת זמן של בין 10
ל-3 שנים, אם אני זוכר, להוראת השעה. תיכף גם נדבר על תקופת הזמן. זה מה
שמחזיק את המתווה לערוצים הייעודים. ללא קשר להמשך העבודה שנעשה, אני מבקש
שתהיו עירניים רגע לנושא של הוראת השעה, דברים שדיברנו עליהם כבר. ראשית,
צריך להיות כתוב בהוראת השעה, ואני פה לא תופר רק לערוץ 24, אני אומר את זה
כללי לכל הערוצים הזעירים הייעודיים, שמי מהם שיש לו בעיה של החזקה צולבת
לפי ההגדרה של חוק הרשות השנייה, יהיה פטור מהמגבלה של החזקה צולבת, בכפוף
לכך שלכל תקופת הוראת השעה הוא מתחייב לשמור על 75% מהתוכן הייעודי שלו.
הוא לא ישדר חדשות ולא אקטואליה.

עודד פורר (ישראל ביתנו):

ישנם ערוצים כאלה שמשדרים חדשות.

נחשון אקסלרד:

אדוני, כשאתה אומר בעלות צולבת, אתה מתכוון גם להוראת 51%?

היו"ר יואב קיש:

לא, זה תיכף אני אתן. כרגע, להבנתי, לסעיף הזה שהגדרתי יש רק ערוץ ייעודי
אחד, וזה ערוץ 24 וקשת. קשת, שמחזיקים באפיק 12, ואפיק 24. הפתרון שאני
חושב שהיה מוסכם על כל הפורום זה שכל עוד הם מתחייבים לעסוק ב-75% מהתוכן,
שזה מוסיקה, ומתחייבים לא לעשות חדשות – חדשות מוסיקה לא נחשבות לחדשות –
ולא לעסוק בתכניות אקטואליה, אין בעיה שההחזקה הזאת להוראת המעבר תישאר
בתוקף.

אתי בנדלר:

זאת אומרת, כל עוד הם ממלאים אחרי הוראות הרישיון שניתן להם לערוץ ייעודי,
זו המשמעות של הדברים.

היו"ר יואב קיש:

כן, אבל אני לא בטוח שאני רוצה להשתמש בחקיקה במה שהיה הרישיון הייעודי.

אתי בנדלר:

מה הייעוד?

היו"ר יואב קיש:

אוקי. את יודעת מה, אם זה משפט שפותר לך את זה, אז בסדר. אני מעלה להצבעה
את הסעיף. מי בעד, שירים את ידו?

הצבעה

בעד – פה אחד

נגד – אין

נמנעים – אין

סעיף 33(א) אושר.

אתי בנדלר:

לא דובר על איזו תקופה.

היו"ר יואב קיש:

על תקופה עוד לא דובר. הגדרנו את תקופת המעבר בין 3 ל-10 שנים, כל עוד יש
בכלל כזה דבר ערוץ זעיר ייעודי.

אלידור בליטנר:

כמובן שתקופת המעבר צריכה לענות על דרישת מדיתיות.

היו"ר יואב קיש:

אנחנו תיכף נדבר על זה. אני רוצה להעלות נושא של זעיר. זעיר יוכל להיות
מוחזק במאה אחוז על ידי גורם אחד. כמובן שהזעירים הייעודים פטורים מהנושא
של המגבלה של החזקת בעלים, שאנחנו הולכים להגדיל אותה אולי ל-74. כרגע היא
מדברת על 51 החזקה של גורם בודד. כל הערוצים הזעירים יוכלו להישאר בהחזקה
של גורם אחד. אם נכנס שחקן חדש לערוץ זעיר, הוא יכול להיות בעלים של מאה
אחוז של הערוץ הזה, לנסות לשדר ולקדם אותו.

אתי בנדלר:

והוא יכול להיות תושב חוץ.

היו"ר יואב קיש:

לא. 74% זה תושב חוץ.

אלידור בליטנר:

אני אתייחס לעניין היחיד שהחוק מתייחס אחר כך. שוב, הטעמים בגינם הצגתי את
ההתנגדות שלנו קודם - -

היו"ר יואב קיש:

תסתכלי על החבר'ה האלה שהם כולם מאה אחוז על ידי גורם אחד, ותסבירי להם למה
הם לא יכולים.

אלידור בליטנר:

הייתם ערוץ ייעודי, עכשיו תהפכו להיות ערוץ ברודקאסט. אי אפשר לאחוז במקל
משני קצותיו.

נחשון אקסלרד:

היום שבו הלא TV יהיה ערוץ ברודקאסט זה יהיה חזון אחרית הימים.

עודד פורר (ישראל ביתנו):

לכן אנחנו נותנים בחוק ערוץ ייעודי.

אלידור בליטנר:

אנחנו מדברים כאן על ערוץ זעיר באופן כללי, לפי מה שאני מבינה את הצעת יו"ר
הווועדה.

היו"ר יואב קיש:

נכון.

אלידור בליטנר:

החשש מהשפעה של בעל שליטה בעל כוח כלכלי הוא גדול מאוד. אנחנו חוששים
מריכוז הכוח. נכון, הרעיון הוא לבזר את הכוח, למנוע שליטה של יחידים בשוק
הזה. אני לא רואה טעם להוציא את הערוצים זעירים מהעניין הזה. אני גם רוצה
להעלות את הקושי הטכני. הרי ערוץ זעיר יפסיק להיות ערוץ זעיר כשהוא עולה על
סף הכנסות מסוים. כל הרעיון כאן הוא להעניק הגנות ינוקא על מנת שהערוצים
האלה יגדלו. מה אז? מה קורה כשהם גדלים?

עודד פורר (ישראל ביתנו):

את חייבת להסביר לי את ההיגיון. איך ערוץ שיכול לשדר למיליון איש יגדל מעל
80 מיליון שקל?

אלידור בליטנר:

האם המשמעות שהם ייאלצו למכור את ההחזקות שלהם? אותו אחד שמחזיק במאה אחוז,
כמו שאמרת, ייאלץ למכור? זאת אומרת, יעקבו אחרי קצב הגידול והם ייאלצו
למכור? יש בזה קושי ברמה המעשית מעבר לעניין העקרוני.

עודד פורר (ישראל ביתנו):

איך ערוץ שקהל היעד שלו הוא מיליון איש, הולך ויורד, יצליח להגיע להכנסות
מעל 80 מיליון שקל?

אלידור בליטנר:

הרעיון הוא להעניק הגנות ינוקא כדי שהערוץ הזה ילך ויגדל, כדי לייצר תחרות.

עודד פורר (ישראל ביתנו):

ישנם ערוצים שעניינית לא יוכלו לגדול, אלא אם כן את אומרת: אני לא רוצה
שיהיה פה ערוץ בשפה הערבית, אני לא רוצה שיהיה פה ערוץ בשפה הרוסית.

אתי בנדלר:

חבר הכנסת פורר, ההצעה הזאת מתייחסת לכל הערוצים הזעירים.

היו"ר יואב קיש:

נכון. לא רק להוראת השעה.

נחשון אקסלרד:

אני רוצה לתקן אותך קצת. הרעיון הוא לא לתת הגנות ינוקא, הרעיון הוא לתת
חמצן, חיים, שיחיו הערוצים. הלא TV התחיל את חייו עם 11 בעלי מניות. 10 מהם
ברחו מהספינה הטובעת כמו עכברים. נשאר אחד עם שליחות אמיתית, שמשקיע עד
היום מעל 14 מיליון שקלים בשביל שלציבור הערבי במדינת ישראל יהיה ערוץ
טלוויזיה. את תקבלי אחוזים יפים של עמלה אם תמצאי בעלי מניות שרוצים לבוא
לפה.

יורי קגנוביץ:

כנ"ל ערוץ 9. בשנת 2012 הערוץ היה בבעלות לב לבייב ואפריקה ישראל. ידוע
לכולם שלב נכנס לבעיות מסוימות ונאלץ להיפטר מנכסיו. אז הגיע גורם שהשקיע
בערוץ ורכש אותו. את יודעת מה, אני מאוד אשמח אם תמצאו מישהו שירצה לקנות
5%, 3%, לא 20%. בהמשך למה שחבר הכנסת פורר אמר, אנחנו פונים ונמשיך לפנות
אך ורק לגורם רוסי במדינה הזאת. אנחנו ערוץ ציוני, ערוץ ישראלי, אנחנו לא
הולכים לשדר בעברית, בערבית או בצרפתית.

נחשון אקסלרד:

או להיות ברודקאסט.

יורי קגנוביץ:

או להיות ברודקאסט. לצערי, דוברי הרוסית הולכים וקטנים עם השנים - אני אומר
את זה בכל ועדה - וזה לא ישתנה. אנחנו אף פעם לא נגיע ל-25 או ל-30 מיליון.
אני לא מדבר על 80 מיליון. אנחנו בקושי מגיעים ל-20 מיליון ברוטו. בעזרת
השם נישאר עם הסכום הזה. זה מה שקורה.

היו"ר יואב קיש:

שמענו התייחסויות. אנחנו הולכים למגמה - אני יודע שאין הסכמה במשרדים – של
מחזיק יחיד ב-74%. אני יכול להסכים שאם אנחנו מתחילים עם ערוץ זעיר חדש
אנחנו נשאיר את המגבלה של 74%, לא ניתן מאה אחוז. אני רוצה להחריג את כל
הערוצים האלה למאה אחוז, כי אל"ף, לא הייתה להם מגבלה, ובי"ת, בוודאי שאי
אפשר למצוא שחקן. גם אם אותם ערוצים ייעודים יעברו להיות זעירים, אני אאפשר
מאה אחוז.

אלידור בליטנר:

לנצח?

היו"ר יואב קיש:

בתור זעירים.

אלידור בליטנר:

לארבעת הערוצים האלה שזכו במכרז באיזו שהיא נקודה - -

היו"ר יואב קיש:

כן, כי הם היו תחת רגולציה שנתנו להם. זה לא לנצח.

אלידור בליטנר:

לנצח זה מקנה להם זכות מוקנית, לכל הייעודיים, לא רק לערוצים השפתיים?

היו"ר יואב קיש:

אני אעשה סדר. כל הערוצים הזעירים ייעודיים – תיכף נדבר אם לנצח או לא
לנצח - יקבלו את האפשרות לעבור ולהישאר עם מבנה בעלות של מאה אחוז, אחרת
הרגנו אותם ואין מה לדבר. יש לך שאלה שהעלית יפה לגבי ערוץ זעיר באופן
כללי. אני מוכן לקבל שכשמגיע זעיר חדש יהיו שני בעלי מניות. זה אני מוכן
להגיד.

עודד פורר (ישראל ביתנו):

גם בשירות המדינה ישנן זכויות למי שהיה בשירות המדינה לפני שנת 2001, למשל
פנסיה תקציבית. ישנם אנשים שעובדים באותו משרד, שולחן ליד שולחן, באותו
תפקיד, אבל כששניהם יצאו לפנסיה, אחד יהיה בפנסיה על חשבונך ועל חשבוני לכל
ימיו, לכל חייו, עם 70% מהשכר, ולחברו, שצבר ונמצא בפנסיה צוברת, תהיה
מחצית מהפנסיה.

רעיה עדני:

ההבדל בין השניים הוא שפה מדובר בזיכיון שהוא בטווח זמן מסוים. אנחנו
חוזרים ואומרים את זה. מדובר בזיכיון שהוא פג תוקף.

היו"ר יואב קיש:

אני מסכם את הסעיף. אני רוצה שנצביע עליו, חבר הכנסת פורר. ערוצים ייעודיים
ישארו לכל תקופת הוראת השעה במאה אחוז, ללא מגבלה של החזקה מרבית של מחזיק
בעל מניות יחיד. ערוץ זעיר חדש שנכנס ל"זירה", יצטרך להיות לפי השינוי
שנעשה לערוצים מסחריים. ערוץ זעיר ייעודי, ברגע שהוראת השעה תיפסק והוא
יהפוך להיות ערוץ זעיר, כל עוד הוא זעיר, ופה אני מתייחס גם לשאלתך, הוא
יוכל להישאר בהחזקה של מאה אחוז. קרה ועבר לקטגוריה מעל זעיר, כפי שאמרת,
יהיה לו סדר גודל של שנתיים להיערך למכירה של ההחזקות. אין מה לעשות, הוא
יצטרך למכור תוך שנתים.

אלידור בליטנר:

זה עשוי לעורר קשיי אכיפה.

היו"ר יואב קיש:

בסדר, אני מבין, אבל זאת הסיטואציה. זעיר חדש יתחיל במגבלה של 74% שאנחנו
מתכננים לשים, בסדר? לערוצים הזעירים הייעודיים אין בעיה להישאר במאה אחוז
כל עוד הם בהוראת השעה. עכשיו נגמרה הוראת השעה. זה יכול להיות גם בעוד 10
שנים. הם יצטרכו להיות זעירים. כל עוד הם זעירים אני מאפשר להם להישאר עם
מאה אחוז.

עודד פורר (ישראל ביתנו):

אני אחזור ואומר את מה שאמרתי קודם לגבי העניין של הוראת שעה. הדבר הנכון,
לטעמי, הוא לקבוע קטגוריה של זעיר ייעודי, שגם אם ייכנס אליה מחר שחקן
חדש - -

היו"ר יואב קיש:

לזה הם לא מוכנים, ובצדק.

עודד פורר (ישראל ביתנו):

להיפך, אני נותן את השוויון גם לגבי החדשים. תשאיר את השוק הייעודי כשוק
פתוח. תפריד בין שני השווקים האלה. אם מחר יבוא מישהו שרוצה לפתוח ערוץ חדש
בשפה הערבית, מתחרה לערוץ הלא, או ערוץ חדש בשפה הרוסית, מתחרה לערוץ 9 –
תפאדל שייכנס, זה שוק חופשי.

היו"ר יואב קיש:

אני יכול להגיד לך איפה הבעיה? הבעיה היא בדמי המעבר ובדמי הרישיון.

עודד פורר (ישראל ביתנו):

איזו בעיה?

היו"ר יואב קיש:

אני אגיד לך. אנחנו פוטרים את הערוצים הזעירים הייעודיים מדמי מעבר ומדמי
רישיון. ערוץ זעיר רגיל לא פטור, הוא צריך לשלם דמי מעבר ודמי רישיון.

עודד פורר (ישראל ביתנו):

לכן אני - -

היו"ר יואב קיש:

בגלל זה אני בקטגוריה סגורה בזעיר ייעודי. אם אתה אומר שכל אחד יכול לבוא
ולהיות זעיר ייעודי, אתה אומר שכל אחד לא ישלם דמי רישיון ודמי מעבר.

עודד פורר (ישראל ביתנו):

כשהוא ייעודי.

היו"ר יואב קיש:

נכון.

עודד פורר (ישראל ביתנו):

יחולו עליו כללים יותר קשים בתחומים אחרים. מי שלא נמצא בייעודי לא חייב
לשדר רק בשפה הרוסית או רק בשפה הערבית.

היו"ר יואב קיש:

זו לא הבעיה שלי. הבעיה שלי היא מול יס שאומרת: אני לא מוכנה לשאת על
התשתית שלי בלי שישלמו לי על זה, גם ככה יש לי בעיה של capacity. גם
הערוצים הגדולים אומרים: מה פתאום אנחנו צריכים לממן בדמי הרישיון את
האחרים. אני מוכן להצעה שלך לפתוח את הזעיר ייעודי לכולם, אבל אז הם יצטרכו
לשלם דמי רישיון ודמי מעבר, גם הלא וגם 9.

עודד פורר (ישראל ביתנו):

כמה כאלה אתה חושב שיהיו לך?

היו"ר יואב קיש:

תשמע אותם.

עודד פורר (ישראל ביתנו):

נציגה של יס פה?

היו"ר יואב קיש:

הלכה.

עודד פורר (ישראל ביתנו):

הייתי רוצה לשמוע כמה הם משלמים למישהו מרוסיה כדי לשדר בערוצים שלהם בשפה
הרוסית? הם משלמים להם, לא הפוך.

היו"ר יואב קיש:

חבר הכנסת פורר, תשמע את הערוצים. מה קורה אם אתם צריכים לשלם דמי רישיון
ודמי מעבר?

עודד פורר (ישראל ביתנו):

למה ערוץ בשפה הרוסית שמשדר ברוסיה מקבל כסף - -?

היו"ר יואב קיש:

הרגע רצית עוד. רצית תחרות שם.

עודד פורר (ישראל ביתנו):

הוא מקבל כסף מיס ומהוט כדי להיות משודר אצלם.

היו"ר יואב קיש:

הציע חבר הכנסת עודד פורר שהקטגוריה של ערוץ זעיר ייעודי תהיה פתוחה לכל
שחקן שירצה לבוא ולקבל רישיון בעניין הזה. אני אשמח לשמוע את ההתייחסות
שלך.

מיכל רפאלי כדורי:

מה זאת אומרת? היא עכשיו פתוחה לכל אחד.

היו"ר יואב קיש:

לא. יש לנו ארבעה ערוצים. בואו נעשה סדר.

מיכל רפאלי כדורי:

למה? לאיזו מטרה?

היו"ר יואב קיש:

להוסיף שיהיו שלושה ערוצים ברוסית, שלושה בערבית.

מיכל רפאלי כדורי:

וכולם יהיו פטורים מלשלם לי דמי מעבר?

היו"ר יואב קיש:

זו הקטגוריה.

מיכל רפאלי כדורי:

למה?

היו"ר יואב קיש:

את אומרת שכל עוד כולם משלמים לך דמי מעבר זה בסדר.

מיכל רפאלי כדורי:

שאלת אותי שאלה מסוימת. לא שאלת אותי אם יש לי מקום.

עודד פורר (ישראל ביתנו):

אצלכם מעבירים עוד ערוצים בשפה הרוסית?

מיכל רפאלי כדורי:

ברור.

עודד פורר (ישראל ביתנו):

איזה?

עודד פורר (ישראל ביתנו):

את ערוץ 1 של רוסיה אתם מעבירים?

מיכל רפאלי כדורי:

כן.

עודד פורר (ישראל ביתנו):

כמה הוא משלם לכם דמי מעבר?

מיכל רפאלי כדורי:

למה אני צריכה לפרוס בפני הכנסת - - ?

היו"ר יואב קיש:

זה הסכם מסחרי.

עודד פורר (ישראל ביתנו):

הוא משלם לכם או שאתם משלמים לו?

היו"ר יואב קיש:

זה סוד מסחרי.

עודד פורר (ישראל ביתנו):

זה בדיוק העניין.

מיכל רפאלי כדורי:

זה הסכם מרצון. השר לא מורה לי להעביר אותו. אני בחרתי להעביר אותו.
כשייגמר לי ההסכם איתו אני אוריד אותו.

אלידור בליטנר:

אני מסכימה עם חבר הכנסת עודד פורר. לא פותרים קושי אחד בקושי אחר. קודם
כל, יש את השאלה שחבר הכנסת פורר מעלה, שזו שאלה ברמת השוויון. למה לתת את
ההטבה הגדולה הזאת דווקא לארבעת הערוצים הספציפים האלה ולא לפתוח את זה
לכולם? שאלת דמי המעבר זה דבר שצריך לפתור במישור אחר. אלו שתי סוגיות
שונות ונפרדות. זה לא חוק טבע שאם לא פותחים את זה אז זה משליך אוטומטית גם
על עניין הפטור מדמי המעבר.

היו"ר יואב קיש:

הסיבה שסגרנו את - -

מיכל רפאלי כדורי:

מי יממן את זה?

היו"ר יואב קיש:

בדיוק זו הסיבה. לא היית בדיונים, חבר הכנסת עודד פורר. הסיבה היחידה שלא
פתחנו את הקטגוריה של זעיר ייעודי היא כי אף אחד מהם לא שורד אם הוא משלם
דמי מעבר, נקודה.

עודד פורר (ישראל ביתנו):

אתה הורג אותם בכל מקרה.

היו"ר יואב קיש:

אני לא הורג אותם. אתה הורג אותם.

עודד פורר (ישראל ביתנו):

אתה אומר לו: תתחיל לשדר בעברית.

היו"ר יואב קיש:

לא.

נחשון אקסלרד:

אני רוצה לומר לך, אדוני, דבר נוסף. אם הבנתי נכון, כוונתך שאחרי תקופת
המעבר, תהא אשר תהא, כאשר ערוץ הלא TV יהפוך להיות ערוץ זעיר, הוא יצטרך
לשלם דמי רישיון.

היו"ר יואב קיש:

נכון.

נחשון אקסלרד:

זה משול באותה מידה - -

היו"ר יואב קיש:

אתה יודע כמה דמי רישיון? שלושה אחוז מהמחזור. זה הורג אותך?

נחשון אקסלרד:

תראה, עד היום לא שילמתי דמי רישיון.

היו"ר יואב קיש:

אבל אתה, עם כל הכבוד, זכית בזיכיון. אני יכול לחזור עכשיו כמו תוכי על
הדברים של משרד המשפטים. יהיו לכם 5 עד 7 שנים לנסות למצוא פתרון, לצמוח ,
לגדול, לטייב את השידור שלכם. אולי הממשלה עד אז תוכל ללכת למוד של קידום
ערוצים בשפות אחרות שהן לא עברית . אולי הם יממנו אתכם, אני לא יודע. אני
נכנס למצב נתון שיש לי ערוצים יעודיים שלא יכולים להמשיך בכבלים ובלווייין,
הם לפני קריסה. אני רוצה להעביר אתכם לרשות השנייה שתחזיק אתכם עם מינימום
רגולציה, שתיתן לכם לתקופה ארוכה. עם כל הכבוד, שמעתי 3 שנים. זה המספר הכי
גבוה ששמעתי מצד ימין. אני אומר לכם, זה יהיה יותר גבוה מזה. זה ינוע ל-7
שנים. זה לא יהיה 10, אבל זה גם לא יהיה 3. אתם תצטרכו להגיע למודל כלכלי
שמצדיק את זה.

יורי קגנוביץ:

אדוני היושב-ראש, היועץ המשפטי שלנו לא יסכים, אבל אני מסכים איתך. אני
חושב שאנחנו לא נצא מזה. חבריי הערוצים הייעודיים, אנחנו כן נצטרך לשלם
משהו אחרי התקופה הזאת. יש לי שתי בקשות: אל"ף, שהתקופה הזאת תהיה די
ארוכה.

היו"ר יואב קיש:

כמה זה ארוך מבחינתך?

יורי קגנוביץ:

10 שנים, זה מה שאנחנו מבקשים.

אתי בנדלר:

אני רוצה להגיד הערת ביניים לפני שאתה ממשיך בדבריך. ככל שאתם תבקשו יותר,
החקיקה הזאת עלולה לעמוד במבחן מאוד קשה בשל פגיעה בשוויון. ככל שתהיו
צנועים יותר, כך יש לה יותר סיכויים.

יורי קגנוביץ:

אני אענה לך בקצרה. המדינה הטילה עלי איזה שהוא מבנה עסקי, מבנה תעסוקתי
שאני חי בו. ייקח זמן - לא שנה ושנתיים – לשנות את זה. אדוני היושב-ראש, 3%
זו התאבדות. אני מבקש להוריד את זה למינימום האפשרי.

היו"ר יואב קיש:

אני זרקתי מספר של שלושה אחוזים. זה משהו שדיברנו עליו. זה משקף במידה
מסוימת את מה שהמסחריים משלמים על המחזור שלהם. שמענו שרוצים להוריד את זה
ב-50%. אני השארתי את זה קבוע בחוק לשר. זה בכל מקרה יקרה, כמו שאתה אומר,
רק אחרי שהוראת השעה שלכם תפוג. אתם בתקופה הזאת נהנים מהטבה שהאנשים פה
בצד ימין שלי אומרים שהיא לא מידתית לזכיין שזכה לתקופה מסוימת. אנחנו
כמחוקקים החלטנו להעניק לכם את ההטבה הזאת לתקופת זמן שנדון עליה תיכף.

אני רוצה לסכם את הסעיף הזה. חבר הכנסת עודד פורר, אני אומר לך, השמיכה
קצרה מפה וקצרה משם. הערוצים הייעודים היחידים שיהיו זה הערוצים האלה. אם
נוביל שינוי משמעותי של ערוצי שפה שהממשלה מממנת או משהו כזה, זה סיפור
אחר. אני אומר לך, יהיה לך מספיק זמן לעשות את זה. אנחנו כרגע מצילים אותם.
אין לי עוד יום לעשות דיון, רק שתבינו את הפרוצדורה.

אנחנו עכשיו מסכמים. על זה אנחנו נצביע. הערוצים הזעירים הייעודיים, בכל
תקופת המעבר תהיה לכם אפשרות להיות בבעלים יחיד, לא תהיה לכם אף מגבלה.
ערוץ זעיר חדש ייכנס לפי המגבלה שאנחנו מתכוונים להעביר ל-74%, ולפחות
שניים. קרה ואחרי תקופת המעבר מי מהם עבר ונשאר זעיר, הוא יוכל לשמור על
המאה אחוז שלו, זאת אומרת, הוא יהיה פטור ממגבלת ה-74% עד אשר הוא מפסיק
להיות זעיר. יפסיק להיות זעיר, יש לו שנתיים בשביל לעמוד במגבלה לפי החוק.
מי בעד, שירים את ידו?

עודד פורר (ישראל ביתנו):

את נושא תקופת המעבר לא סגרנו.

היו"ר יואב קיש:

עוד לא סגרנו. עוד לא דיברנו על זה.

הצבעה

בעד – פה אחד

נגד – אין

נמנעים – אין

ההצעה אושרה.

היו"ר יואב קיש:

אני רואה שלחבר הכנסת עודד פורר נושא הזמן מאוד חשוב. הוראת השעה שמשקפת,
מבחינתי, קורולוציה עם זעיר ייעודי, למי שלא הבין, מאפשרת פטור מדמי רישיון
למשך הוראת השעה, פטור מדמי מעבר. אם העלות על עידן פלוס תחייב אותו בעלות
נוספת, הוא יוכל לבחור לא להיות. זה שלושת הדברים שכבר קיימים, אפשר להצביע
עליהם אפילו לקריאה ראשונה כדי להכין אותם לקריאה שנייה ושלישית. בואו
נצביע עליהם כדי שיהיו מוכנים לקריאה שנייה ושלישית

עודד פורר (ישראל ביתנו):

דבר נוסף שחשוב בהקשר הזה שלא ציינו זה גם שמירה על האפיק שלהם.

היו"ר יואב קיש:

אמרנו את זה. הצבענו ואמרנו את זה. עשינו את זה באחד הדיונים הקודמים.
אנחנו נצביע על 71ח(א)(4). אני רציתי עכשיו לסגור את כל המעטפת של הערוצים
הזעירים הייעודיים. על מה שהטריד את 24 וקשת הצבענו וסגרנו. מגבלת החזקות
בעלים יחיד, הצבענו וסגרנו.

קריאה:

זה גם בזעיר, לא רק בייעודי.

היו"ר יואב קיש:

זעיר נשאר עם 24/76, כמו שיהיה במסחרי.

נחשון אקסלרד:

זעיר חדש.

היו"ר יואב קיש:

זעיר חדש.

נחשון אקסלרד:

זעיר ישן יכול להישאר - -

היו"ר יואב קיש:

נכון, אמרנו. אם הוא גדל אחרי שהוא הפך להיות זעיר, הוא עבר קטגוריה, יהיו
לו שנתיים להכניס שותף.

נחשון אקסלרד:

להכניס שותף ב-26%.

היו"ר יואב קיש:

בדיוק.

מירי נאור אליאס:

והוא נשאר במאה אחוז גם לאחר תקופת המעבר ככל שהוא נשאר זעיר.

היו"ר יואב קיש:

בדיוק, עד כאן נכון. עכשיו אני רוצה לסגור רגע את כל ההבדלים בין זעיר
ייעודי לזעיר. אני רוצה להצביע על זה לשנייה ושלישית, ואז אני אוכל לחזור
לסעיף 33א. אני מצביע לקריאה שנייה ושלישית על 17ח(א)(4). אני אקריא את
הסעיף. "בעל רישיון זעיר ייעודי יהיה פטור מתשלום דמי רישיון שנתיים לפי
הוראות סעיף 99". זה, מבחינתי, להוראת המעבר. אני אומר עוד פעם, יש
קורולציה בין הוראת המעבר לזעיר ייעודי.

רעיה עדני:

זה צריך להיות בהוראות מעבר, לא בתוך החוק.

היו"ר יואב קיש:

יכול להיות שזה יהיה בהוראות מעבר.

אלידור בליטנר:

אנחנו לא כל כך מבינים את התמונה הכוללת. אולי כדאי להסביר שוב.

היו"ר יואב קיש:

אני אגיד איך אני רואה את זה. זה נושא חשוב. אני אומר עוד פעם, מכיוון
שהקטגוריה של זעיר ייעודי היא קטגוריה סגורה שלא ייכנסו אליה שחקנים חדשים,
היא "גוועת" ברגע שהוראת המעבר מסתיימת, אפשר לרכז את כל התנאים בהוראת
המעבר. לא להגדיר בכלל קטגוריה של זעיר ייעודי, אלא לעשות את המהלך הזה
כהוראת מעבר שתתייחס ספציפית לכל הנושאים האלה. זו הנקודה שהעליתי בעניין
הזה של לצמצם את המורכבות של החקיקה. יהיה לנו זעיר של כ-80 מיליון שקלים,
כאשר לכל מה שמעליו יהיו הוראות מעבר שירכזו את כל הדברים שדיברנו עליהם
לערוצים האלה. אני רוצה לשמוע את התייחסות המשרדים לנושא פרק הזמן של הוראת
המעבר. המשמעות של זה היא שמירה של המושג "ערוץ ייעודי זעיר". ברגע שהוא
מסתיים, הם הופכים להיות אוטמטית כערוצים זעירים. אם הם גדלו מעל זעיר, הם
כבר לא זעיר ייעודי.

שרית הכט:

מתי מפסיקים להיות מסוגלים להיות בעלים אחד? מתי ההחזקה צריכה לרדת ממאה
ל-74?

היו"ר יואב קיש:

כשהם כבר לא זעירים.

שרית הכט:

24% זעיר ייעודי שפועל ב-75% מוסיקה?

היו"ר יואב קיש:

כן, בשביל לקבל החזקה צולבת.

שרית הכט:

אבל הוא יישאר ייעודי?

היו"ר יואב קיש:

מה זה "ייעודי"? בהוראות שעה הוא זעיר רגיל שקיבל החרגה.

נחשון אקסלרד:

לתקופת הוראת המעבר.

היו"ר יואב קיש:

לתקופת הוראת המעבר. מקובל?

אתי בנדלר:

הוא ייעודי בהתאם להוראות הרישיון שניתן.

היו"ר יואב קיש:

בהתאם לסיכום שהגדרנו. אין פה איזה משהו חדש.

רעיה עדני:

אנחנו חושבים שצריכה להיות תקופה קצרה ככל שאפשר.

היו"ר יואב קיש:

חודשיים?

אלידור בליטנר:

הרעיון הוא לייצר תקופת הסתגלות ואת מה שצריך כדי להתכונן למהלך הזה.
הרישיון לפי חוק הרשות השנייה, נדמה לי, הוא של 15 שנה, אם אני זוכרת נכון.
עוד דבר שצריך לקחת בחשבון זה מתי פג הזיכיון שלהם לפי האסדרה הישנה. אלה
הפרמטרים.

היו"ר יואב קיש:

זה נושא מאוד חשוב. יש פה חבורה שלמה של אנשים שעובדים בתעשייה הזאת. כל
שנה פה משמעותית בשבילם. אני מבין גם את מה שאמרה היועצת המשפטית קודם,
שככל שהתקופה הזאת תהיה ארוכה יותר כך יהיה פוטנציאל ערעור על ההסדר הזה.

אלידור בליטנר:

רק אמרתי בקווים כלליים. הרעיון הוא לייצר תקופה שתספיק לצורך היערכות
ממעבר ממשטר אסדרה אחד למשטר אסדרה אחר. אני מזכירה את העובדה שאורך
הרישיון המסחרי לפי חוק הרשות השנייה הוא 15 שנה. אני גם מזכירה את העובדה
שלערוצים הייעודיים הקיימים ניתנת האפשרות להישאר תחת הזיכיון שלהם. זו
אלטרנטיבה שקיימת להם.

היו"ר יואב קיש:

הזמן הכי ארוך, לדעתי, זה ערוץ 20. ל-7 שנים יש לכם? אתם מפסידים אם אתם
מוותרים ועוזבים.

אלידור בליטנר:

יש להם את האפשרות להישאר.

עודד פורר (ישראל ביתנו):

אנחנו לא הצמדנו את החוק שלי.

היו"ר יואב קיש:

הוא נשאר פתוח.

עודד פורר (ישראל ביתנו):

החוק שלי נותן סמכות למועצת הכבלים והלווין להאריך מעת לעת, כפי שזה מצוי
ברישיון של ערץו 20, את - -

היו"ר יואב קיש:

גם זה היה נתקף באלמנט החוקתיות.

שירה גרינברג:

אנחנו סבורים שפרק הזמן צריך שיאפשר הסתגלות מסוימת למצב החדש מצד אחד, אך
מצד שני שלא יהיה ארוך מדיי, מכיוון שאנחנו סבורים שזה לא שוויוני וזה ייצר
בעיות בהיבט של התחרות, ככל שיהיו אנשים שיהיו מוכנים להיכנס ולהתחרות. פרק
זמן סביר נראה לנו שנתיים.

היו"ר יואב קיש:

הייתם כבר ב-3. אני זוכר 3. זה לא סתם 3 עד 10. אפשר להביא את הפרוטוקול.

שירה גרינברג:

אני לא זוכרת שנאמר על ידנו 3.

היו"ר יואב קיש:

אני מבקש לבדוק בפרוטוקול לישיבה הבאה.

שירה גרינברג:

ודאי לא אמרתי 3. אם אתה שואל אותי, נראה לי סביר פרק זמן של שנתיים. נראה
לי שהוא יאזן בין - -

היו"ר יואב קיש:

בוא נשמע את הערוצים.

דב אברמוביץ:

אמנם קודם יורי אמר פתרון מעשי - -

היו"ר יואב קיש:

יורי עשה טעות, אתה אומר.

דב אברמוביץ:

לא, אני מבין אותו. יורי מדבר על פתרון מעשי. מה שחששתי שישתמע מזה זה
שכאילו אנחנו אומרים שאין הצדקה להבחנה בין ערוץ ייעודי קיים לבין בעל
רישיון זעיר חדש שייכנס, שאנחנו רק מבקשים שיתנו לנו איזו שהיא תקופה
וירחמו עלינו. זה ממש לא המצב. יש הצדקה מלאה.

היו"ר יואב קיש:

יש לכם עוד שנה?

דב אברמוביץ:

פחות משנה. העובדה היא שאנחנו משדרים על פי דין קיים. אני שומע את הטענה:
"כן, אבל נגמר לכם הרישיון".

קריאה:

תעשו מכרז.

דב אברמוביץ:

זאת הסתכלות מאוד מאוד צרה של העניין. אז נגמר לנו. אתם עושים מכרז כדי
להאריך לנו? לא רוצים לעשות מכרז. מה אומרים לנו? תסגרו. גם המשמעות של
הדבר הזה היא לסגור את הערוץ, כיוון שבתוך שנתיים יש לזה השלכות מיידיות על
המפרסמים, על ספקים.

היו"ר יואב קיש:

על איזו תקופת זמן אתם מדברים?

דב אברמוביץ:

מבחינתנו הייתה הצדקה מלאה להבחין בינינו ואת כל הכללים האלה לא לעשות
כהוראת שעה.

היו"ר יואב קיש:

אז לכמה זמן הוראת שעה?

דב אברמוביץ:

10 שנים.

היו"ר יואב קיש:

איך זה מסתדר עם הערתה של היועצת המשפטית?

דב אברמוביץ:

הערתה של היועצת המשפטית נאמרה מתוך מחשבה שאם זאת הוראת מעבר אין הצדקה
להבחנה מהותית בין שני סוגי הערוצים, זה רק להיערך קצת, אבל זה לא המצב. יש
הצדקה אמיתית. אם נציגי הממשלה חושבים שטוב יותר אם זאת תהיה תקופת מעבר,
בסדר, אבל היא חייבת להיות ארוכה משמעותית.

רעיה עדני:

תקופת מעבר כזאת צריכה - -

דב אברמוביץ:

תבינו, זה פשוט אבסורד. קודם כל, כמו שאמרתי קודם, זו לא גזרה משמיים שלא
יהיו דמי רישיון ולא יהיו דמי מעבר. הנושא של דמי מעבר זה נושא מאוד מאוד
סבוך, יש לזה פנים לכאו לכאן. זה לא שהאסדרה המיוחדת הזאת שיש בחוק הרשות
השנייה היא האסדרה היחידה שיש. גם האסדרה של חוק התקשורת הייתה אסדרה
שנקבעה על ידי המדינה. זה שאתם מעבירים אותנו עכשיו לאכסניה סטטוטורית אחרת
לא אומר שעכשיו אנחנו חייבים לשנות את טבענו מהיסוד. גם העניין של הבעלות
הצולבת. מי יקנה בתוך שנתיים - -?

היו"ר יואב קיש:

לא, רק אם אתה גדל מעל זעיר. אם אתה זעיר אין לך בעיה.

דב אברמוביץ:

זו דוגמה - -

היו"ר יואב קיש:

למה, אם זה עסק שמוכר מאה מיליון שקל?

דב אברמוביץ:

הוא לא ימכור.

היו"ר יואב קיש:

אם לא תמכור, אתה לא מחויב. הרגע אמרתי שאם אתה בזעיר אין לך בעיה. עזוב,
הסתבכת, זה לא המקרה.

דב אברמוביץ:

ממש לא. כל מה שאני אומר הוא שאל תסתכלו על זה כהוראת מעבר כשאין הצדקה
להבחנה מהותית. יש הצדקה חד-משמעית להבחנה.

מירי נאור אליאס:

לנו יש רישיון עד שנת 2024, כך שזו לפחות תקופת הזמן שאנחנו חושבים שצריכה
להיות.

היו"ר יואב קיש:

אתם אומרים שאם אתם עוברים אתם לא רוצים להרע את מצבכם מהמעבר, אבל מצד שני
יגידו לך: את יכולה להישאר, את לא חייבת לעבור.

מירי נאור אליאס:

אנחנו לא יודעים מה נעשה. אם אנחנו כבר מדברים על איזו שהיא תקופה, ודאי לא
פחות ממה - -

קריאה:

שלא תהיה הרעת תנאים.

מירי נאור אליאס:

שלא תהיה הרעה.

עודד פורר (ישראל ביתנו):

קודם כל, יש לי טענות לממשלה בעניין הזה. עכשיו אני אומר את זה לנציגי
הממשלה, בין אם זה לנציגי האוצר, בין אם למשרד התקשורת. אם הממשלה קיבלה
החלטה שהיא לא מעונינת שיהיה ערוץ בשפה הרוסית ולא יהיה ערוץ בשפה הערבית,
היא יכולה להגיד את זה. שתגיד הממשלה, שיתכבד שר האוצר, שיתכבד שר התקשורת,
שיוציאו בקשה: אין לנו שום כוונה שיהיה ערוץ בשפה הרוסית וערוץ בשפה
הערבית. זאת המשמעות של האמירות האלו פה, צריך להבין את זה. אני כל פעם
חוזר ואומר, בואו רגע נגיד מה אנחנו רוצים כמדינה. המדינה צריכה להחליט אם
היא רוצה או לא רוצה. אם היא לא רוצה, שתשים את זה על השולחן. שיבואו קובעי
המדיניות במשרדים האלה וישימו את זה על השולחן. ככל שהם לא שמים את זה על
השולחן, הם לא יכולים לנפנף בשני המקלות האלה.

היו"ר יואב קיש:

הם כן אמרו שהם - -

עודד פורר (ישראל ביתנו):

הם אומרים שהם לא רוצים מכרז ולא רוצים ערוץ ייעודי. משתמע ממה שאומרת
הפקידות במשרדים זה שהם לא רוצים ערוצים בשפה הרוסית ובשפה הערבית.

זיו גלעדי:

זה לא נכון.

היו"ר יואב קיש:

הם אומרים אחרת. הם אומרים: אם יש הצדקה מסחרית, בקשה, אם אין, אז לא. הם
לא רוצים לממן.

רעיה עדני:

כן, יכול להיות שצריך גם ערוץ בצרפתית. אני לא רוצה להחליט אם צריך פה ערוץ
בצרפתית. יכול להיות שיש הצדקה.

עודד פורר (ישראל ביתנו):

את אומרת שאתם לא רואים הצדקה ברמת מה המדינה רוצה מעבר לרמה המסחרית. זה
בסדר.

רעיה עדני:

בטלוויזיה מסחרית יש תאגיד שידור ציבורי, התפקיד שלו לשדר.

עודד פורר (ישראל ביתנו):

אני ממש הייתי שמח לדעת כמה תכניות בשפה הרוסית משודרות בתאגיד השידור
הציבורי, כמה תכניות בשפה הערבית משודרות בתאגיד השידור הציבורי, ואיזו
חובה יש עליהם בעניין הזה. אני לא אוהב את הפטרוניות הזאת. אני אומר לכם
בצורה הכי ברורה, ואני אומר את זה פה לפרוטוקול, אם מישהו חושב שהוא יסגור
את הערוצים השפתיים בעניין הזה, שיתייצב ויעשה את זה כשהוא מסתכל לאנשים
בעיניים, שלא יתחבא מאחורי סיפורים. מה שקורה עכשיו זה שהשרים שלכם מתחבאים
מאחוריכם. המשמעות היא ששר התקשורת ושר האוצר רוצים לסגור את הערוצים האלה.

היו"ר יואב קיש:

הם לא רוצים.

עודד פורר (ישראל ביתנו):

אז אם הם לא רוצים, שינחו את הפקידות לנהוג בהתאם.

נחשון אקסלרד:

זאת המשמעות.

עודד פורר (ישראל ביתנו):

אתם יודעים מה, תצאו למכרז. אתם אומרים שהשוויון חשוב לכם, המכרוז חשוב
לכם? אחלה, לגיטימי, אני איתכם. צאו למכרז, תעשו את מה שמוטל עליכם. אם אתם
לא רוצים לעשות את זה במכרז, אתם חייבים - -

היו"ר יואב קיש:

הם לא מסוגלים.

עודד פורר (ישראל ביתנו):

אם הם לא מסוגלים לעשות מכרז תוך זמן קצר - - הם רוצים שיסגרו את הערוץ
שלהם תוך פחות משנתיים. על מה אתם מדברים? אתם מדברים על לקחת את הערוץ
הזה, להגיד לו: תהיה ערוץ רוסי בשפה העברית כדי להרחיב את קהל היעד שלך. על
מה אתם מדברים? איפה אתם חיים? אתם חיים את המציאות הזאת בכלל? זה פעם אחת.
אם רוצים לעשות את זה בצורה אחרת כדי לייצר יותר שוויון - תקראו לזה זעיר
שפתי, תקראו לזה מצידי ערוץ זעיר וערוץ זעיר מאוד - אין שום סיכוי שהחבר'ה
האלה שיושבים כאן יגיעו לרף הזה של 80 מיליון שקל כשהם ממלאים את הייעוד
שלהם. הם גם לא יגיעו לרף של ה-70, של ה-60, של ה-50, של ה-40, של ה-30,
אפילו של ה-20. מאיפה שהם נמצאים היום הם ילכו וירדו. אולי דווקא לערוץ הלא
יש עוד סיכוי קצת לצמוח, אבל גם לא למספרים האלה, בטח לא מאיפה שהוא חי
היום. אנחנו יודעים באיזה מחזורים הם מסתובבים. אני אומר, או שנקבע פה רף
של זעיר מאוד, זעירצ'יק, איך שלא תקראו לו - -

היו"ר יואב קיש:

אנחנו מפשטים. מה שיהיה זה משך הזמן, על זה אנחנו מדברים.

עודד פורר (ישראל ביתנו):

אם רוצים לעשות יישור קו מבחינת משך הזמן, תיישרו קו עם כולם. עד מתי
הזיכיון של ערוץ 20?

מירי נאור אליאס:

2024.

היו"ר יואב קיש:

כולל? עד סוף 24?

מירי נאור אליאס:

אני חושבת שעד ספטמבר.

קריאה:

עד אוגוסט.

עודד פורר (ישראל ביתנו):

אני מציע, גם ברמת הפיקוח, אם רוצים לעשות תקופת מעבר, תאזנו את כולם,
תקבעו שזה הרף, תגידו: אנחנו יודעים מתי לכולם נגמרת תקופת המעבר. לא שלזה
נגמר פה, להוא נגמר פה, להוא נגמר פה ולהוא נגמר פה. צריך איזו שהיא תקופת
מעבר שהיא ריאלית.

היו"ר יואב קיש:

קודם כל, אני בפירוש הולך לנקוב בתאריך. זאת אומרת, זה לא יהיה פתוח ל-4
שנים, 5 שנים, 8 שנים, 9 שנים. יהיה תאריך. למה? כי אני לא יודע מתי כל אחד
מהייעודיים יחליט שהוא עובר, מנצל יותר זמן או פחות זמן. אני רוצה שיהיה
תאריך גג בעניין הזה. אנחנו נדבר בתאריך, לא בשנים. אני מאוד מתחבר להערה
של חבר הכנסת עודד פורר. אני רוצה לשמוע את התייחסות המשרדים.

שירה גרינברג:

בהתייחס לדברים של חבר הכנסת פורר, אני לא חושבת שאי פעם השתמע מהדברים
שאמרנו שאנחנו מעוניינים לסגור את הערוצים השפתיים, אלא להיפך.

עודד פורר (ישראל ביתנו):

איך להיפך? תסבירי לי רק את הלהיפך.

שירה גרינברג:

שניים, אנחנו הסכמנו, כשחבר הכנסת רוזנטל העלה את הנושא של מיקרו, אמרנו:
אוקי, אם ערוץ הוא עד 10 מיליון, 20 מיליון, יש אולי הצדקה לתת לו גם את
הפטור מדמי רישיון ומדמי מעבר. אנחנו שמענו את היושב ראש שאמר שאינו
מעוניין ללכת בכיוון הזה. קיבלנו את זה. כרגע הכיוון זה פרק הזמן. הרף הוא
רף של 80 מיליון שקלים. כלומר, כשאנחנו מסתכלים בשנים קדימה כאסדרה של
השוק, אנחנו - -

היו"ר יואב קיש:

80 מיליון זה רק לזעיר כללי חדש שיקום. יש לו משמעות נוספת.

שירה גרינברג:

נכון. אנחנו דנים פה על הפטורים שיחולו, שזה הפטור מדמי מעבר והפטור מדמי
רישיון. אנחנו סבורים שפרק זמן של 7 שנים זה נצח, 7 שנים זה הרבה מאוד זמן.
אנחנו סבורים שזה חייב להיות פרק זמן מידתי. אנחנו אמרנו שנתיים. אתם
סבורים שיותר? שיהיה 3 שנים.

היו"ר יואב קיש:

את רואה, אמרתי לך שאמרתם 3.

שירה גרינברג:

אני לא אמרתי 3.

היו"ר יואב קיש:

עכשיו אמרת.

שירה גרינברג:

אמרתי שאמרתי שנתיים. אם אתם סבורים שיותר, אז לא נראה לי שיותר מפרק זמן
של 3 שנים - -

נחשון אקסלרד:

איך - - ?

שירה גרינברג:

אני חושבת ואני בטוחה שדמי הרישיון ודמי המעבר יהיו מידתיים, אמרו את זה
כבר מהרשות השנייה בפעם הקודמת.

היו"ר יואב קיש:

המעבר זה סיפור אחר.

נגה רובינשטיין:

התקופה מתייחסת גם לדמי הרישיון? עוד לא הגענו לסעיף של דמי הרישיון.

עודד פורר (ישראל ביתנו):

זה לא בעניינכם.

היו"ר יואב קיש:

מה שטענו כל הזמן הערוצים הגדולים זה שמכיוון שהם מממנים את דמי הרישיון
כיום, שזה תקציב הרשות השנייה, וזה מנגנון מעוות בפני עצמו ששמעתי את השר
אומר שהוא הולך להוריד את זה ל-50% - -

עודד פורר (ישראל ביתנו):

הרשות השנייה לא צריכה לפקח עליהם כמעט, כי לא עשית רגולציה על הערוצים
הזעירים.

היו"ר יואב קיש:

נכון.

נגה רובינשטיין:

למה?

עודד פורר (ישראל ביתנו):

יש להם פחות רגולציה מכם, הם לא צריכים - -

היו"ר יואב קיש:

אני לא נכנס שוב לדיון. עורכת הדין נגה רובינשטיין, אמרתי בצורה הכי ברורה
שהערוצים הזעירים תחת הוראת השעה לא ישלמו דמי רישיון. בעניין הזה אני לא
משנה את דעתי.

נגה רובינשטיין:

מכיוון שלא דנת עד עכשיו בדמי הרישיון - -

היו"ר יואב קיש:

דנתי.

נגה רובינשטיין:

עוד לא הגענו לסעיף 100.

היו"ר יואב קיש:

בקריאה ראשונה דנו בזה.

נגה רובינשטיין:

זה לא היה דיון. אף אחד לא הסביר לנו מה קורה, למשל, אם האוצר מממן. הרי
האוצר היום מממן את הפיקוח על הערוצים הייעודים כי הוא מממן את מועצת
הכבלים והלווין. האם עכשיו האוצר יחסוך במהלך הזה? למועצת הכבלים והלוויין
תהיה פחות עבודה, נכון? ארבעה ערוצים ייעודים עוברים ממועצת הכבלים
והלוויין לרשות השנייה.

היו"ר יואב קיש:

אני רוצה להגיד לך משהו מאוד ברור. הערוצים המסחריים, עם כל הכבוד שיש לי
אליהם, לא יכולים לבוא עכשיו לכבשת הרש של הערוצים הזעירים ולבקש מהם דמי
רישיון, אחרי שאומרים לכם בצורה הכי ברורה על ההטבות שאתם מקבלים פה, אחרי
שהשר קרא אומר שבכוונתו להפחית משמעותית את דמי הרישיון. אני לא מוכן עכשיו
לטענות בעניין הזה. אני רוצה שערוצים זעירים, בוודאי הייעודיים, לא ישלמו
דמי רישיון.

נגה רובינשטיין:

אני אשמח שהם לא ישלמו, רק שהאוצר ישתתף.

היו"ר יואב קיש:

אני אומר לך עוד פעם, אנחנו עשינו מעל ומעבר לערוצים המסחריים, כולל בדברים
נוספים.

נגה רובינשטיין:

אני חולקת עליך. ה-15% שאמרת רק פוגע בלפחות שניים מתוך שלושה ערוצים
מסחריים. אנחנו יוצאים מכאן עם - -

היו"ר יואב קיש:

גם תוכן שווקי פוגע, נכון?

נגה רובינשטיין:

על תוכן שיווקי אפשר לדבר. אפשר לוותר על תוכן שווקי. אנחנו מעוניינים במצב
הקיים. תחזירו אותנו למצב הקיים.

היו"ר יואב קיש:

כולל 35/65. גם זה. אוקי, אז אני אחזיר הכל לערוצים המסחריים, אני אבטל את
כל מה שהחלטנו?

נגה רובינשטיין:

לא - -

היו"ר יואב קיש:

זה מה שאני עושה. אי אפשר להיות חזירים, וסליחה שאני משתמש בחיות. אתם
רוצים? אני מוכן שיהיו דמי שימוש ודמי רישיון שהאוצר ישלם לערוצים
הזעירים.זה יסתכם בשניים- שלושה אחוז ממחזור, מקסימום מיליון שקל, וההטבות
שנתנו לכם, כולל ערבויות והחזרות של עשרות מיליונים, לא יהיו. זו הגישה
שלכם? ככה אני אתנהל אתכם. גמרנו את הדיון.

נגה רובינשטיין:

אבל לא אמרתי כלום.

היו"ר יואב קיש:

אני לא רוצה לשמוע אותך יותר.

נגה רובינשטיין:

לא נתת לי להתבטא. אמרת שאנחנו חזירים.

היו"ר יואב קיש:

עורכת הדין נגה רובינשטיין, הגזמתם בהתייחסות שלכם, נקודה. אני לא רוצה
להתייחס לעניין הזה עד שאני לא מסיים את נושא הזמן שקבענו להוראת שעה. אחרי
שנסיים את זה, אני אתן לך להתייחס למה שרצית.

נגה רובינשטיין:

רציתי להתייחס לזה, להוראת הזמן.

היו"ר יואב קיש:

אז בקשה תתייחסי.

נגה רובינשטיין:

אנחנו נשמח שהערוצים הייעודיים יקבלו את כל מה שהם צריכים, כולל ההחזקות של
המאה אחוז - אני שומעת כאן על אנשים שמשקיעים מכיסם, אני באמת מסירה את
הכובע - בהיבט המסחרי, לא בהיבט המשפטי, לכמה שנים שצריך. אנחנו מבינים מה
זה כשערוץ קטן צריך לשרוד. זה שיש כאן ערוצים שפתיים שמצליחים ועומדים על
זה שהם ישדרו לקהל שלהם זה חשוב. חשוב לשמור על זה. איפה קשה לנו? זה בכל
המקומות שאנחנו נאלצים לממן. צריך לשמוע את זה. אנחנו נאלצים לממן פעילות
של רגולטור שמפקח על כולנו. כאשר תהיה הפרה, חלילה, של אחד הערוצים, או
כאשר יצטרכו למדוד אם הוא 80 מיליון או 10% או 100 מיליון או 50 מיליון,
הדבר הזה עולה כסף. אנחנו לא מדברים על איזו שהיא שמנת, אנחנו מדברים על זה
שאנחנו מההפסדים שלנו נצטרך לממן עוד הפסדים. הדבר הכי הגיוני והגון זה
שלפחות את הפעילות שלהם שמומנה עד היום על ידי האוצר - - אוצר המדינה גם לא
חייב להרוויח מהתהליך הזה.

שירה גרינברג:

אנחנו לא מרוויחים.

נגה רובינשטיין:

הוא יכול להיות שותף במימון של הרשות השנייה עבור הערוצים הייעודיים.

היו"ר יואב קיש:

כרגע אמרתי לך, וגם שמעת את השר קרא אומר, ש-50% מדמי הרישיון שלכם יופחתו.
אני מאמין לאמירה של השר. יש פה גם נציג של השר. אני לא הולך לעשות את זה
בחקיקה. אני מניח שתראי את זה. אני יכול להגיד לך שבחקיקה עשיתי דברים
אחרים ששווים לכם הרבה יותר מהחלק היחסי של דמי השימוש.

נגה רובינשטיין:

15% פוגע בנו. זה הרבה כסף.

היו"ר יואב קיש:

את רוצה להשאיר את ה-170 מיליון?

נגה רובינשטיין:

אני אומר עוד משפט אחד לגבי מה שאמרה נציגת משרד המשפטים על זה שהליכי
חקיקה עתידיים אינם משפיעים על הליכים קיימים.

היו"ר יואב קיש:

את יודעת מה, אני מוכן לקבל שאם 15% פוגע, אנחנו נישאר בחובת ה-62 מיליון
שקל בכל אחד. מעדיפים?

נגה רובינשטיין:

תדבר עם כל ערוץ בנפרד.

היו"ר יואב קיש:

אני בהחלט שוקל את זה. אני רוצה עכשיו לעבור לנושא הזמן.

עודד פורר (ישראל ביתנו):

היתי שמח לשמוע את עמדתה של אתי בעניין הזה, לפחות בהצעה שאני דיברתי עליה,
של יישור הקו בכל הערוצים הייעודיים לגבי תאריך היעד. קובעים תאריך יעד
שהוא תאריך יעד משותף. הוא לא 10 שנים, אבל הוא גם לא שנתיים שזה בלתי סביר
בעליל. צריך להבין, כשאני אומר שנתיים, זה אומר תיערך לסגירה. אתה צריך
להודיע לאנשים על פיטורים מראש, אתה צריך להחליט - -

היו"ר יואב קיש:

גם בעולם הפרסום זה בעייתי.

אתי בנדלר:

יש בעיה בכך שלערוץ שעמד למכרז וקיבל רישיון לתקופה מוגבלת אין זכות מוקנית
לכך שאחרי אותה תקופה הוא ימשיך לשדר. זה נכון בכל השטחים.

עודד פורר (ישראל ביתנו):

אי לא מדבר על הזכות שלו, אני מדבר על האינטרס של המדינה.

אתי בנדלר:

האינטרס של המדינה בערוץ ייעודי זעיר, לא ברור אם הוא בכלל יבוא לידי
ביטוי, כי עדיין לא דובר כמה אחוזים מהייעוד של אותו ערוץ צריכים לבוא לידי
ביטוי בשידוריו. כשמדובר על ערוץ קשת, מדובר על כך שהם יהיו מחויבים ב-75%
מהייעוד שלהם כפי שנקבע בתנאי הרישיון המקורי. כשמדובר על יתר הערוצים
הייעודיים - -

עודד פורר (ישראל ביתנו):

בהנחה שהוא שומר על ייעודו.

נחשון אקסלרד:

באישור של מאה אחוז, אתי.

אתי בנדלר:

אם אתם תכתבו שהוא שומר על הייעוד שלו - -

נחשון אקסלרד:

אתי, אנחנו נישאר ערוץ ערבי.

אתי בנדלר:

אם היה כתוב שהוא שומר על הייעוד שלו בהתאם לתנאי הרישיון שניתן לו, אז יש
כאן אינטרס ציבורי. אפשר להציג את האינטרס הציבורי הזה ככל שמדובר, למשל,
בחובת העברה ופטור מדמי רישיון וכו'.

נחשון אקסלרד:

על זה אנחנו מדברים.

אתי בנדלר:

לגבי ערוץ ייעודי שלא שומר על זה, או שומר באחוזים לא משמעותיים, ולדעתי מה
שהציע חבר הכנסת קיש, 30%, זה בוודאי לא משמעותי, אני לא חושבת שאפשר לתת
תקופת מעבר כזאת ארוכה. איזו זכות יש לו להמשיך לשדר כערוץ כללי?

עודד פורר (ישראל ביתנו):

ואם אני אקבע דיפרנציאציה בין מי ששומר על ייעודו ברמה של 90% למי ששומר על
ייעודו ברמה של 30% או 50%?

אתי בנדלר:

75% - -

נחשון אקסלרד:

אנחנו מדברים על מאה אחוז בערוצים השפתיים.

היו"ר יואב קיש:

יש פה בעיה. עם כל הכבוד, הרי אנחנו החלטנו - ברמת הרגולטורים גם הוחלט -
שלא נתחיל עכשיו לעסוק בפיקןח תוכן.

נחשון אקסלרד:

זה לא תוכן, זה שפה.

היו"ר יואב קיש:

אתם מעלים נושא אחר. אמרתי גם לחבר הכנסת עודד פורר שאני בהחלט מבין את
החשיבות של נושא השפה. אני חושב שהמדינה תצטרך לחשוב ולשקול מה היא עושה
בנושא שפה. אני רוצה שלפחות הוראת השעה תהיה מספיק זמן כדי שאפשר יהיה
להיערך גם בנושא של השפה למהלך שהוא שונה ואולי מפריד. כרגע יש לנו מציאות
אחרת.

עודד פורר (ישראל ביתנו):

אני לא מתייחס לאיך אנחנו פותרים את הסוגיה הזאת. לשיטתך, ככל שהערוץ שומר
על ייעודו, ותיכף נראה, יש הצדקה לתקופת זמן יותר ארוכה.

היו"ר יואב קיש:

גם לא בטוח.

אתי בנדלר:

נניח שהיינו שומרים - -

היו"ר יואב קיש:

למה שלא ישלם דמי מעבר? עודד, אני מציע שלא ניכנס לזה. זה לא הזמן להיכנס
לזה. אני מבין שאת רוצה להתייחס לזה. אני מציע ללכת ככה. ראשית אמרתי
שאנחנו נעסוק בתקופת זמן, לא נגדיר שנים. יש לנו את הזמן שיש לערוץ 20, שזה
עד כמעט סוף שנת 2024.

לאה ורון:

אוגוסט 2024.

אתי בנדלר:

ערוץ 20 כערוץ ייעודי, כערוץ מורשת. עכשיו אתה הופך אותו לערוץ שהוא לא
ערוץ מורשת.

היו"ר יואב קיש:

אני חושב שפרק הזמן שמספק, אם אנחנו היום בינואר 2018 - - האמת שחשבתי
להגיד 5 שנים כפרק זמן מספק שיאפשר לכל הערוצים האלה לעבור, להתארגן, וגם
מהלך חקיקה שיכול להיעשות ולא ייצר מהלך מוגזם מידי בלאתגר את הצורך -
אפילו שמענו פה שיש סיבה - להפרדה. הכיוון שאני חושב עליו זה 31.12.2022.
פה, ואני אומר לערוץ 20, אולי אתם מפסידים, אבל תישמר לכם הזכות להישאר
בכבלים ובלווין. זה פרק הזמן . אני יודע, חבר הכנסת עודד פורר, שאתה היית
רוצה תקופה יותר ארוכה. אני חושב שצריך בתקופה הזאת לחשוב על נושא של מה
המדינה רוצה לעשות עם ערוצים בשפה שונה שהיא לא עברית. יש פה איזון, אני
חושב, בין כל הדברים שנאמרו בשולחן. בשביל האיזון הייתי הולך להצעה הזאת.

עודד פורר (ישראל ביתנו):

פרק הזמן הזה נראה בעיני לא סביר.

היו"ר יואב קיש:

קצר או ארוך?

עודד פורר (ישראל ביתנו):

קצר. צריך להבין את המשמעויות. אני מאוד מאוד מוטרד מזה. אני יכול להגיד,
בסדר, יהיה פה פרק זמן של 5 שנים, נתגלגל בבניין הזה במהלך - -

היו"ר יואב קיש:

לא רק. אתה לא יכול להגיד שב-5 שנים אתה לא נותן להם אופק להתארגן לרגולציה
החדשה, להתארגן לעסק החדש.

עודד פורר (ישראל ביתנו):

מה יקרה כעבור 5 שנים?

היו"ר יואב קיש:

אין להם היום זיכיון. כעבור 5 שנים, או שיהיה מכרז, אם יחליטו שצריך, או
שהם יצליחו מסחרית להגיע למצב שהם על הרגליים, הם הולכים להיות ערוץ זעיר
וישלמו דמי רישיון ודמי מעבר. אתה לא יכול לשמר להם את ההטבות האלה
בקונסטלציה - - הרי גם אם יצא מכרז, אתה לא יודע מה יקרה. אני חושב שיצרנו
להם חממה למשך 5 שנים.

עודד פורר (ישראל ביתנו):

תעשה את זה 5 שנים מיום תחילתו של החוק.

היו"ר יואב קיש:

כמה זמן זה נותן?

עודד פורר (ישראל ביתנו):

לא יודע, מתי נסיים את - -?

היו"ר יואב קיש:

בסדר, זה מקובל עלי. יהיה תאריך. זאת אומרת, זה לא יהיה מי שמחליט לעבור.

עודד פורר (ישראל ביתנו):

יום תחילת החוק. יודעים מתי זה יום תחילת החוק.

היו"ר יואב קיש:

אני מקבל את ההערה.

יורי קגנוביץ:

אני יודע מה יקרה בעוד 5 שנים.

היו"ר יואב קיש:

אתם תיסגרו?

יורי קגנוביץ:

אני אדבר במספרים. למרות שזה אולי סוד מסחרי, אני אדבר על מספרים. לפני 4,
5 שנים המחזור של ערוץ 9 היה סביב 30 מיליון שקל ברוטו, כי 30% מזה הולך
למשרדי פרסום, לפחות 30%. נכון להיום זה סביב 20 מיליון שקל. אנחנו גם לא
מגיעים ל-20 מיליון שקל. בעוד 5 שנים זה יהיה אולי 13,14. זה מה שיהיה. זה
לא יהיה יותר. בעוד 5 שנים זה יהיה 13,14. בעוד 10 שנים זה יהיה פחות ופחות
ופחות. כעסק מסחרי לא נדע, אנחנו פשוט לא נדע לשלם את זה. זה כמו שפעם
אמרתי למנכ"ל הקודם ז"ל, עוד כשהייתי המשנה שלו, שיש פה שתי דרכים: או שיש
פה ראייה שאנחנו הולכים להיסגר בעוד 5 שנים ואנחנו - סליחה שאני בוטה -
הולכים ומוציאים מהשוק את כל מה שניתן, או שאנחנו מחפשים דרך חכמה לעקוף את
החומה הזאת ולהמשיך ולפעול. כשאתה אומר 5 שנים, אני יודע שבעוד 5 שנים אני
סוגר.

היו"ר יואב קיש:

אז בוא אני אגיד לך, יורי, מה אני חושב. קודם כל, יכול להיות שברמה
המסחרית - -

בסאם ג'אבר:

אנחנו לא מבינים מה יקרה בעוד 5 שנים.

היו"ר יואב קיש:

אז אני אגיד לך. בעוד 5 שנים הוראת השעה תסתיים, לא יהיה נושא של זעיר
ייעודי, ואתם תצטרכו להיכנס לקטגוריה של ערוץ מסחרי זעיר. המשמעות שתצטרכו
לשלם דמי רישיון ודמי מעבר לפי הנחיות השר, שאני לא יודע כמה הם.

נחשון אקסלרד:

דמי מעבר אנחנו משלמים גם היום.

אתי בנדלר:

מנסיוני אני יכולה להבטיח לכם - אני כבר לא אהיה כאן - שעד אז יהיו עוד
תיקוני חקיקה.

עודד פורר (ישראל ביתנו):

יכול להיות שהשר יכול לקבוע שדמי הרישיון יהיו מופחתים מאוד.

היו"ר יואב קיש:

כן.

נחשון אקסלרד:

כמו שזה היום.

היו"ר יואב קיש:

אני רוצה להגיד בצורה הכי פשוטה. תשמע, יורי, אני לא יכול להתווכח עם מישהו
שבא ואומר לי: אני לפני 5 שנים הייתי במחזור 100, עברו 5 שנים, אני במחזור
60, ובעוד 5 שנים אני אהיה במחזור 20. אם אין לך היתכנות כלכלית, הדרך
היחידה שיהיה ערוץ שמשדר ברוסית, בהנחה שאתה לא איזה עוף חריג, בזבזן, לא
הגיוני, הוא רק אם יהיה - - כמו למשל ערוץ הכנסת, שהחליטה כנסת ישראל שהיא
מממנת את העניין הזה. אם הייתה מחליטה שלא, כנראה לא היה פה ערוץ הכנסת.

יורי קגנוביץ:

את התכנית ברוסית שנמצאת בערוץ הכנסת באופן שבועי אנחנו עושים בהתנדבות,
תרומה למדינה. אנחנו עושים אותה כבר כמעט 10 שנים.

היו"ר יואב קיש:

אני רוצה להגיד עוד פעם, אם הממשלה תחליט, כמו שאמרה היועצת המשפטית, שהיא
רוצה לממן ערוצים בשפה - - ואני אומר עוד פעם, יכול להיות, כמו שאתה אומר,
לא תהיה ברירה והערוץ ייסגר. יכול להיות שבמהלך התקופה הזאת הממשלה תחליט
שהיא רוצה לממן ערוצים שפתיים, היא תקדיש לזה תקציב, או שהיא תגדיר לזה
מסגרת אחרת. כרגע המדיניות של הממשלה אומרת: אם אתה לא מצליח לעמוד על
רגליך מסחרית - לא יהיה. אנחנו מייצרים לך לפחות מציאות עם ודאות ל-5 השנים
הקרובות. אני גם מוצא שאנחנו יכולים להיתקל בבעיות חוקיות אחרות. אני לא
רוצה לעבור מעבר לזה. קיבלתי את הצעתו של חבר הכנסת פורר, 5 שנים מכניסת
החוק לתוקף.

עודד פורר (ישראל ביתנו):

אני גם רוצה להגיד לכם עוד משהו ממה שהבנתי. זה שבעוד 5 שנים אתם תחויבו
בדמי רישיון - -

היו"ר יואב קיש:

אנחנו עוד לא יודעים מה זה.

עודד פורר (ישראל ביתנו):

דמי הרישיון הם כפי שקבע השר. יכול להיות שהשר יקבע - אני נותן את זה
כאפשרות - בתוך הזעיר שמישהו שמחזורו הוא מעל 60 מיליון, או מישהו שמחזורו
הוא מעל 40 מיליון שקל, לקבוע - -

היו"ר יואב קיש:

ניתן אחוז מהמחזור כעלות - -

מירי נאור אליאס:

אנחנו חושבים שהפתרון של זה הוא לבקש מהשר לקבוע את זה כבר עכשיו.

עודד פורר (ישראל ביתנו):

יכול להיות שזה יהיה בדיפרנציאציה. יש לו 5 שנים לקבוע.

היו"ר יואב קיש:

יש לו 5 שנים לקבוע. אתם תדעו מה זה לפני שזה מגיע.

מירי נאור אליאס:

אנחנו יודעים שכבר עכשיו לערוץ זעיר הוא צריך לקבוע.

היו"ר יואב קיש:

אז יקבע. אני לא הולך עכשיו להכתיב לו מתי.

עודד פורר (ישראל ביתנו):

אנחנו לא יכולים לקבוע לשר איך הוא יקבע.

היו"ר יואב קיש:

אתם יכולים לפנות אליו כבר עכשיו.

עודד פורר (ישראל ביתנו):

ואז יכול להיות שתמצא את עצמך בעוד חצי שנה עם ודאות, כי השר יקבע תקנות,
אתה תדע באיזה עולם אתה חי.

זיו גלעדי:

האם מישהו שתקופת זיכיונו היא מעבר למועד של ה-5 שנים, יוכל לבחור האם הוא
רוצה לעבור עכשיו וליהנות מתקופת המעבר?

היו"ר יואב קיש:

אנחנו לא מחייבים אף אחד. אף אחד לא מחויב לעשות את המהלך הזה, בטח לא
מיידית. ברור שאנחנו מייצרים, לתפישתי, מערכת שיהיה להם אינטרס לעבור אליה,
במיוחד לאור לוחות הזמנים. ערוץ 20, שלכאורה יש לו הכי הרבה זמן, הוא עם
הכי הרבה בעיות במציאות הקיימת, לכן אני חושב שהוא גם יעבור די מהר. עכשיו
לשאלתך. החליטו לא לעבור, יישארו בכבלים ובלוויין, אנחנו לא נעשה עם זה שום
דבר. בכל רגע נתון שהוא מחליט לעבור ומקבל את הרישיון, תישאר לו תקופת הזמן
כפי שנקבעה, 5 שנים מכניסת החוק לתוקף. אני מעלה את ההחלטה שדיברנו עליה,
של התוקף, להצבעה. מי בעד, שירים את ידו?

הצבעה

בעד – פה אחד

נגד – אין

נמנעים – אין

ההצעה אושרה.

היו"ר יואב קיש:

זה היה דיון ארוך וחשוב, אני שמח שהגענו להחלטות. אני מסכם את כל נושא
הערוצים הזעירים הייעודיים, או את נושא הוראת השעה. אני מתייחס גם לקריאה
ראשונה. אני מקריא את הסעיפים, חבר הכנסת עודד פורר. יש לנו בעמוד 70 את
סעיף 71ח(א)(4): בעל רישיון זעיר ייעודי יהיה פטור מתשלום דמי רישיון
שנתיים לפי הוראות סעיף 99 למשך תקופת המעבר. לדעתי אפשר להוציא את זה
ולשים את זה בהוראת השעה של המעבר. אנחנו מצביעים על זה לקריאה שנייה
ושלישית. מי בעד, ירים את ידו?

הצבעה

בעד – פה אחד

נגד – אין

נמנעים – אין

סעיף 71ח(א)(4) אושר.

נגה רובינשטיין:

אני רוצה להגיד משהו לגופו של הסעיף. אני חושבת שזה פגיעה בשוויון שאנחנו
נצטרך לממן אחרים. אנחנו לא גופים מרוויחים שיכולים לממן גופים אחרים. זה
לתקופה ארוכה. אין שום סיבה שהאוצר יחתוך את הקופון שלו מהמעבר הזה. האוצר
חייב להיות שותף.

שירה גרינברג:

אנחנו לא חותכים קופון.

נגה רובינשטיין:

אתם חותכים קופון.

שירה גרינברג:

ממש לא.

נגה רובינשטיין:

אתם חוסכים את העלויות. תעבירו את העלויות. אם אתם חושבים שזה שני שקלים,
תעבירו שני שקלים.

,

היו"ר יואב קיש:

תודה לעורכת הדין נגה רובינשטיין. אמרת את זה כבר קודם. אני לא רוצה לחזור
על דבריי שנאמרו קודם לפרוטוקול. שמענו את העמדה הזאת, זה לא חדש. תודה
רבה. אנחנו ממשיכים עם הפטור מדמי המעבר. יש לי פה את סעיף 71ח(א)(5).
אנחנו ביטלנו אותו. אם זה היה משך זמן של 10 שנים, עכשיו הגדרנו 5 שנים.

אתי בנדלר:

אני מוחקת אותו.

היו"ר יואב קיש:

זה מחוק.

אתי בנדלר:

הפטור מדמי המעבר זה בסעיף 7(1)(ב).

היו"ר יואב קיש:

סעיף 7(1)(ב), משמעותו פטור מדמי מעבר למשך הוראת השעה.

דב אברמוביץ:

גם (4) באותו סעיף.

היו"ר יואב קיש:

אז יש לנו שני סעיפים. 7(1)(ב)(2), במקום "משדר ערוץ ייעודי לפי סעיף 6לד1"
יבוא "בעל רישיון זעיר ייעודי כהגדרתו בסעיף 71ו לחוק הרשות השנייה"; אם
אנחנו כרגע מדברים על הוראת המעבר, אז לתקופת הוראת המעבר, זו המשמעות.
סעיף 7(4), בסעיף 6נה(ב)(2), במקום "משדר ערוץ ייעודי, כהגדרתו בסעיף 6א",
יבוא "בעל רישיון זעיר ייעודי כהגדרתו בסעיף 71ו לחוק הרשות השנייה". אלה
שני הסעיפים שההסבר שלהם זה פטור מדמי מעבר לאותם ארבעה ערוצים ייעודים
למשך הוראת המעבר ולתקופה כפי שהוגדרה לעיל. אני מעלה את שני הסעיפים האלה
להצבעה. מי בעד?

הצבעה

בעד – פה אחד

נגד – אין

נמנעים – אין

הסעיפים אושרו.

היו"ר יואב קיש:

אני מסכם רגע את הפרק הזה. הקראנו את הנושא של השינויים ברגולציה לערוץ
זעיר, עשינו הפסקה, ואז התחלנו לדון בערוץ זעיר ייעודי. בערוץ זעיר ייעודי
הגדרנו מה הדברים שיחולו רק לגבי ערוץ זעיר ייעודי. הגדרנו קודם כל את
הוראת השעה שמגדירה את משך הזמן של זעיר ייעודי. היא תהיה 5 שנים מכניסת
החוק לתוקף. למשך תקופה זו הגדרנו מספר התייחסויות שחלות על אותם ערוצים
שהיום הם ייעודיים והולכים להיות זעיר מסחרי ייעודי. אחת, המגבלה של החזקת
בעלות צולבת לא תחול על ערוץ כזה אם הוא שומר על תנאי רישיונו, כשהמשמעות,
ואני מחדד, 75% מהתוכן שלו ושהוא לא יבצע שידורי חדשות או אקטואליה. זה
סעיף אחד שהגדרנו.

אלידור בליטנר:

זו, כמובן, הבעלות הצולבת שהייתה לו בעבר.

היו"ר יואב קיש:

בעבר. הוא לא יכול חדש. אחרי זה אמרנו שכל עוד הוא עדיין נשאר כזעיר מסחרי
למשך תקופת המעבר הוא יוכל להישאר עם בעלים יחיד, לא להיות במגבלת ה-51%
שתעלה ל-74%. הגדרנו שהוא יהיה פטור מהמגבלה הזאת. ברגע שהוא עובר את גודלו
בזעיר ונהיה יותר גדול מזעיר, הוא יהיה מחויב בתוך שנתיים לעמוד במגבלת
מחזיק בעל מניות יחיד. זה הנושא השני שהגדרנו. הנושא השלישי שהגדרנו זה
פטור מדמי רישיון, והנושא הרביעי, פטור מדמי מעבר.

לאה ורון:

והוא יוכל לבחור להיות בעידן פלוס או לא.

היו"ר יואב קיש:

ויוכל להיות בעידן פלוס או לא. את השמירה על האפיק עשינו כבר קודם, לא פה.
הגדרנו שמירה על האפיק.

נגה רובינשטיין:

אם הוא עולה לעידן פלוס, הוא עדיין לא משלם דמי רישיון?

היו"ר יואב קיש:

זה לא מה שאמרנו. אם הוא עולה לעידן פלוס - -

נגה רובינשטיין:

זאת אומרת, יש לו את הכסף לעלות לעידן פלוס והוא עדיין לא משלם את דמי
הרישיון.

היו"ר יואב קיש:

אם הוא עולה לעידן פלוס, הוא ישלם. יש לו זכות לא לעלות. הוא יכול לבחור.
אם המשמעות לעלות היא ללא משמעות כספית, הוא יעלה, אבל אם יש משמעות כספית
בעידן פלוס, הוא יכול לבחור אם הוא עולה או לא. לא נחייב אותו בתשלום.

עודד פורר (ישראל ביתנו):

לא נחייב אותו לעלות.

נגה רובינשטיין:

בהנחה שהוא עולה לעידן פלוס.

עודד פורר (ישראל ביתנו):

לא נחייב אותו לעלות. יש היום חובה על חלק מהערוצים להיות בעידן פלוס.
עליהם לא תחול החובה להיות בעידן פלוס.

נגה רובינשטיין:

זה ברור, אני רק רוצה לחדד.

היו"ר יואב קיש:

זאת אומרת, את רואה מצב שיש לו כסף לשלם לעידן פלוס והוא עדיין לא משלם דמי
רישין ודמי מעבר.

נגה רובינשטיין:

נכון.

היו"ר יואב קיש:

שאלה טובה.

דב אברמוביץ:

לא שאלה טובה.

היו"ר יואב קיש:

למה?

נגה רובינשטיין:

זה נורא נעים להיות ממומנים על ידינו. ערוץ 20 בחסות ערוץ 12, זה מה שיקרה.

מירי נאור אליאס:

למה ערוץ 20? זה ערוץ 9 וערוץ - -

נגה רובינשטיין:

איכשהו הם לא יזמו את הצעת החוק הזאת.

היו"ר יואב קיש:

ואת ערוץ 24 את לא מממנת.

נגה רובינשטיין:

לגבי ערוץ 24, שגם הוא לא יזם את הצעת החוק הזאת, אני מרגישה נוח כמו לגבי
ערוץ 9.

היו"ר יואב קיש:

עורכת הדין נגה רובינשטיין, אם לא היינו עושים את הצעת החוק הזאת, היחידי
מבין הארבעה שעשינו לו עכשיו פתרון להחזקה צולבת היה שורד, כל השלושה היו
נסגרים. הם אמרו את זה לא פעם אחת בדיונים. זה לא אני אמרתי. כמו שאני לא
רוצה שערוץ מסחרי גדול ייסגר, כך אני לא רוצה שערוץ זעיר ייסגר. הייתה פה
שאלה שלא התייחסנו אליה, והיא האם בזה שהם משלמים לעידן פלוס אין פה מן
הצורך לבטל להם את הפטור בדמי המעבר ובדמי הרישיון כי הם בוחרים לשלם.

דב אברמוביץ:

אני חושב שזו שאלה תיאורטית. אם בכל זאת שואלים את השאלה, אז כל דבר לגופו.
אם הם יבחרו להיות מופצים בעידן פלוס, הם יצטרכו לשלם את דמי ההפצה של עידן
פלוס. דמי הרישיון זו סוגיה אחרת, הוועדה דנה בה, החליטה מה שהחליטה.

אתי בנדלר:

זו לא תשובה.

היו"ר יואב קיש:

נכון, זו לא תשובה, זה מתחמק. זו שאלה מעניינת. תרשמו שנדון בזה ביום
ראשון.

זיו מאור:

ברגע שערוץ משיג את המשאבים לעלות לעידן פלוס, זה אומר שהם כבר לא - - ברגע
שיש להם משאבים לרכוש משהו שהוא אופציה, אז מה שמלכתחילה חובה מכוח חוק
צריך לחול עליהם.

היו"ר יואב קיש:

אני חושב שלא קיבלתי תשובה שהיא לא צודקת.

נגה רובינשטיין:

אולי אנחנו יכולים לממן לו את העלייה לעידן פלוס כך שהם לא יצטרכו לשלם גם
דמי רישיון, זה ההיגיון שלכם.

היו"ר יואב קיש:

יש לי הצעה. אולי ניקח את זה מהתקציב שמשרד האוצר מעביר כי הוא חוסך את
העלות בכבלים ולוויין.

נגה רובינשטיין:

אפשר לצחוק.

היו"ר יואב קיש:

מי שהתחיל לצחוק זה לא היה אני הפעם, אז אני מבקש.

נגה רובינשטיין:

נכון. כל שקל כאן הוא חשוב.

היו"ר יואב קיש:

אמרתי שאני מבין את ההיגיון. לא סתם עצרתי את הדיון ואמרתי שהשאלה שלך הפעם
במקום. אני מבקש לדון בה ביום ראשון.

עודד פורר (ישראל ביתנו):

שר האוצר גם יכול להחליט שיש פה צורך ציבורי.

היו"ר יואב קיש:

חברים, אנחנו עוברים לפרק ג'.

אתי בנדלר:

העניין של פטור מדמי הפצה לא הוצבע בינתיים, כי זה לא חל רק על ערוץ ייעודי
זעיר.

היו"ר יואב קיש:

לא פטור. אמרנו שאם יש פה עלות כספית אנחנו לא מחייבים.

אתי בנדלר:

פטור מהחובה להיות מופצים. על זה לא הייתה הצבעה.

היו"ר יואב קיש:

אז נעשה את זה בדיון ביום ראשון. זה יתחבר לנו טוב לעניין הזה. אני עובר
לסעיף 33א. לאור השינויים שעשינו בכל הדברים האלה, מה רלוונטי ומה לא
רלוונטי ב-33א לערוצים זעירים בכללותם?

זיו מאור:

האוטומטיות של המעבר מרישיון ייעודי לרישיון שידורים ברשות השנייה היא
קריטית לגבי תחולה של חוקים שנחקקו אחרי שהערוצים האלה קיבלו את הרישיון
הייעודי. שיקול הדעת שניתן לרשות השנייה בסעיף 33א אם לקחת ערוץ מסוים שלא
היה ערוץ ייעודי ולתת או לא לתת לו רישיון כפוף לתנאים האלה, הופך את
הרישיון לרישיון חדש שמחיל על הערוצים האלה חוקים שכרגע לא חלים על הרישיון
שלהם. זה משהו שהכנסת חייבת לתת עליו את הדעת. יש נפקות בעיקר לגבי הנושא
של חוק הריכוזיות והתחולה שלא קיימת כרגע על הרישיונות האלה. אם אנחנו
מותירים בידי הרשות השנייה שיקול דעת לגבי קבלת הערוצים האלה ולא קובעים
נחרצות שהרישיון מועבר אוטומטית, חוק הריכוזיות יחול. אני מניח את זה על
השולחן, אני לא נוקט עמדה. לדעתי צריך לשלול מהרשות את שיקול הדעת בשאלה אם
להעביר את הרישיונות או לא, לכן המילה "רשאית" שמופיעה בתחילת הסעיף היא
מילה שצריכה לא להתייחס לערוצים זעירים שהחזיקו בעבר רישיון ייעודי.

עודד פורר (ישראל ביתנו):

מה המשמעות של חוק הריכוזיות לגבי מה שדיברנו קודם על הבעלויות הצולבות?

זיו גלעדי:

זה שני דברים נפרדים, כמו שהממונה הסבירה. זה שני דינים שחלים במקביל.

אתי בנדלר:

כולל מטרות שונות.

נגה רובינשטיין:

יש השלכות למה שייעשה כאן.

זיו מאור:

חוק הריכוזיות לא חל על הערוצים הייעודים. אם לרשות השנייה יש שיקול דעת,
לפחות על הנייר, אז חוק הריכוזיות כן יחול וזה עלול להשפיע מעבר לכוונה.

נחשון אקסלרד:

האם יש מצב שאחרי שהחוק הזה יעבור ומי שהיה בעל רישיון ייעודי מכוח חוק
התקשורת יבוא למועצת הרשות ויגיד: הב לי רישיון בהתאם לתיקון של ועדת
היושב-ראש קיש, מועצת הרשות השנייה תגיד: סליחה, לא מתאים לי לתת לך
רישיון?

נגה רובינשטיין:

אם אתה גוף ריכוזי. אם אתה לא גוף ריכוזי, אז - -

זיו מאור:

אני אחדד את הנקודה. התרחיש שבו הרשות השנייה תגיד "לא" אחרי הדיונים
הארוכים האלה פה, הוא תרחיש שנראה לי בלתי סביר ולא ממנו אני חושש. זה
אפשרי במישור הטכני. לא פה הבעיה.

נגה רובינשטיין:

הצורך לפנות להתייעצות עם בעלת הריכוזיות על ידי הרגולטור הוא רלוונטי
כשמדובר בגוף ריכוזי. יש כאן גורם אחד שזה יכול להיות רלוונטי לו. אני
מאחלת לכם להיות גופים ריכוזיים.

נחשון אקסלרד:

האמת שהיה דיון על זה - -

היו"ר יואב קיש:

הם לא עונים לריכוזיות.

עודד פורר (ישראל ביתנו):

וערוץ 24?

זיו מאור:

כרגע הוא לא, בגלל שהחוק לא יכול לחול רטרואקטיבית על זכויות הקנייניות
שברישיון, זו הנקודה. החוק לא חל, בגלל שהרשיון היה בתוקף כשחוק הריכוזיות
נחקק.

עודד פורר (ישראל ביתנו):

אתה אומר שעכשיו זה רישיון חדש, לכן זה יחול.

נגה רובינשטיין:

נכון, רק מכאן והלאה.

נחשון אקסלרד:

החשש שאנחנו עלולים כן ליפול ממנו.

היו"ר יואב קיש:

מה ההצעה, שסעיף זה לא יחול על ערוץ זעיר ייעודי?

זיו מאור:

אני חושב שאם נגדיר ש-33א לא חל מאחר שכל כולו עוסק בשיקול הדעת של הרשות,
זה המצב האידיאלי. ככל שהוועדה לא תקבל את הצעתי זו, אני מציע הצעה חלופית.

היו"ר יואב קיש:

יש מקום אחר שהתנאים ברישיון - -?

רעיה עדני:

אולי נבדוק את האופן שבו - -

זיו גלעדי:

מה ההצדקה העניינית לזה? חוק הריכוזיות נועד לחול כשמקצים זכות.

היו"ר יואב קיש:

זה לא קשור לחוק הריכוזיות.

נגה רובינשטיין:

הזכות לשדר שידורי טלוויזיה מכוח חוק הרשות השנייה הופכת את מי שמחזיק בה
לגורם ריכוזי.

עודד פורר (ישראל ביתנו):

אין להם היום את הזכות הזו מכוח החוק הזה. עכשיו הם מקבלים את הזכות הזו
מכוח חוק אחר.

זיו מאור:

חוק הריכוזיות קובע שבעל רישיון או בעל זיכיון או בעל רישיון ייעודי. כבר
עכשיו בנוסח כתוב שהוא גוף ריכוזי.

היו"ר יואב קיש:

איך אני פוטר אותם מזה?

זיו מאור:

אז אני אומר, הם פטורים אינהרנטית בגלל שהרישיון ניתן להם לפני שחוק
הריכוזיות חל.

היו"ר יואב קיש:

איך אני פוטר אותם פה?

זיו מאור:

אתה נותן הוראה לרשות השנייה לתת רישיון ללא שיקול דעת, ואז הזכויות
שניתנות להם, כולל הפטור מחוק הריכוזיות שניתן כשהם קיבלו את הרישיון
המקומי, עוברות איתם. זה לא חתום ונעול לחלוטין, זה משהו שאפשר יהיה לפרש
אותו. לפי איך שאני קורא את החוק כרגע, ברגע שאנחנו - -

נגה רובינשטיין:

רק אם יהיה כתוב: על אף האמור בחוק הריכוזיות הרשות השנייה תיתן רישיון.

אתי בנדלר:

אני מציעה לשמוע את נציגי רשות ההגבלים העסקיים בעניין הזה. נדמה לי
שהסמכות של המועצה לא קשורה לחוק הריכויות. המועצה יכולה להחליט שהיא רוצה
לתת רישיון, אבל ועדת הריכוזיות תבוא ותגיד שמכוח חוק הריכוזיות אי אפשר
לתת את הרישיון. זה שתחייב את המועצה כאן לתת את הרישיון לא יפתור את הבעיה
לפי חוק הריכוזיות, לכן צריכים לשמוע אותם.

היו"ר יואב קיש:

אנחנו מדברים על סעיף 33א?

אלידור בליטנר:

זה לא רלוונטי ל-33א.

היו"ר יואב קיש:

בסעיף 33 אין בעיה עם חוק הרכוזיות, רק עם 33א?

זיו מאור:

33 עוסק ברדיו, הוא לא רלוונטי לדיון הזה בכלל. היועצת המשפטית, המציאות
שתחתיה כרגע נהנים הערוצים האלה מפטור - -

היו"ר יואב קיש:

אני לא רוצה שני דברים שיקרו. אל"ף, אני לא רוצה שלאף אחד מהחבר'ה האלה
יקראו גורם ריכוזי, ברור שזה לא הגיוני. דבר שני, אני לא רוצה שהפטור שנתנו
לערוץ 24 להחזקה צולבת ייפול תחת הנושא של הריכוזיות בסעיף זה. זאת אומרת,
גם את זה צריך להסדיר.

אלידור בליטנר:

מה זאת אומרת "שהם לא ייחשבו כגורמים ריכוזיים"? אם הם נחשבים כגורמים
ריכוזיים, הם נחשבים כגורמים ריכוזיים.

היו"ר יואב קיש:

השחקנים האלה יהיו גורם ריכוזי?

קריאה:

גם היום אנחנו גורם ריכוזי.

שירה גרינברג:

אין לנו את הידע, אנחנו לא מההגבלים העסקיים. אנחנו לא יודעים מי מהם נחשב
גורם ריכוזי.

היו"ר יואב קיש:

מה ההגדרה של גורם ריכוזי?

נגה רובינשטיין:

משדר ערוץ ייעודי, כהגדרתו בסעיף 6א לחוק התקשורת. המשדר שידורי חדשות או
תכניות בענייני היום.

היו"ר יואב קיש:

איזה סעיף זה.

נגה רובינשטיין:

זה סעיף 4ו בחוק הריכוזיות.

היו"ר יואב קיש:

מלבד משדר ערוץ זעיר. זאת אומרת, כל מי שירצה לפתוח ערוץ זעיר במדינת
ישראל - -

נגה רובינשטיין:

רק אם הוא משדר שידורי חדשות.

עודד פורר (ישראל ביתנו):

המשמעות היא שצריכים לתקן את חוק הריכוזיות, או שאנחנו יכולים בחוק הזה - -
?

אתי בנדלר:

צריכים לתקן את חוק הריכוזיות.

שירה גרינברג:

יו"ר הוועדה, כאשר דנים בחוק הריכוזיות חייבים לקבל את עמדת הממונה על
ההגבלים. אלה נושאים מהותיים.

היו"ר יואב קיש:

אני עושה פאוזה לגבי סעיף 33א.

עודד פורר (ישראל ביתנו):

זה נכון לגבי כל הערוצים הייעודיים?

אתי בנדלר:

רק אלה שמשדרים חדשות.

נחשון אקסלרד:

מי שמשדר אקטואליה או חדשות.

עודד פורר (ישראל ביתנו):

ערוץ 9 שידר ומשדר חדשות, אז הוא נחשב - - ?

אתי בנדלר:

לא. כיוון שהוא קיבל את הזיכיון שלו לפני החוק הזה, לא החילו את זה עליו.

עודד פורר (ישראל ביתנו):

לא, אבל עכשיו הוא מקבל בחוק הזה רישיון חדש.

אתי בנדלר:

אם נגמר לו הזיכיון ונותנים לו זיכיון חדש לפי חוק התקשורת, אז כן, הוא
ערוץ ריכוזי.

היו"ר יואב קיש:

את סעיף 33א אנחנו עוזבים בינתיים, אנחנו עוברים לסעיף 33ב. מישהו רוצה
להתייחס?

מירי נאור אליאס:

33ב לא רלוונטי.

היו"ר יואב קיש:

כולו?

זיו גלעדי:

למה? זה סעיף פרוצדוראלי שקובע איך מגישים בקשה כזאת. למה הוא לא רלוונטי?

מירי נאור אליאס:

אם אנחנו עכשיו עוברים אוטומטית - -

זיו גלעדי:

אבל מי אמר שאתם עוברים אוטומטית?

מירי נאור אליאס:

אתה אומר שאנחנו צריכים עכשיו לבקש בקשה והמועצה יכולה להגיד שלא?

זיו גלעדי:

המועצה צריכה לבדוק אם אתם עומדים בקריטריונים של בעלויות צולבות, למעט מה
שאנחנו מחריגים אותו עכשיו, ואם אתם עומדים בחובות עבר שלכם. יש דברים
לבדוק.

מירי נאור אליאס:

כל הדבר הזה נבנה על זה - - יש פה בעיה עם ההחלה של הסעיף.

זיו גלעדי:

צריכה להיות הגשת בקשה. על מה שצריכים לבדוק אנחנו דנים. אני חושב שחלק
מהדברים סגרנו, חלק עדיין לא, אבל צריכה להיות הגשת בקשה.

זיו מאור:

צריך לפטור את הערוצים הייעודים מהצורך להגיש בקשה.

זיו גלעדי:

מדוע? מה ההצדקה לזה?

זיו מאור:

מאחר שאתה כופה - -

זיו גלעדי:

אני ממש לא כופה.

זיו מאור:

הם יכולים לסגור את הערוץ.

זיו גלעדי:

אני לא כופה, אני מאפשר להם להישאר עד סוף תקופת זיכיונם. אני לא כופה
עליהם שום דבר. מי שרוצה, שיפנה, יגיש בקשה, יתאר מי הבעלים שלו.

היו"ר יואב קיש:

מה השאלה? המנכ"ל, אתה יכול להתייחס לנושא הבקשה של הרישיון? הגדרנו 5 שנים
מכניסת החוק לתוקף. איך התהליך מתבצע?

אופיר ביתן:

אם הם עוברים אוטומטית ולא מגישים בקשה לרישיון, מן הסתם המידע שנצטרך לבקש
יהיה פחות רלוונטי. אם הם צריכים להגיש בקשה לרישיון, אז צריכים לבדוק
אותה. כדי לבדוק אותה יש את הסעיפים הרלוונטיים.

היו"ר יואב קיש:

מה זה אומר "לבדוק"? זה אומר שתוכלו לסרב לרישיון אם הם לא עומדים בתנאים?

אופיר ביתן:

שוב, אנחנו עכשיו עוברים על כל הסעיפים שהם רלוונטיים ולא רלוונטיים. אלה
שלא רלוונטים ומחליטים שלא יחולו עליהם בתקופת המעבר, כמובן שלא יחולו
עליהם ולא בגללם לא ניתן להם רישיון. סעיפים אחרים שכן - -

היו"ר יואב קיש:

כמו למשל?

אופיר ביתן:

כמו למשל שאחד המחזיקים שלהם הוא מישהו עם קלון, לצורך הענין. זה משהו
שאנחנו בודקים.

נחשון אקסלרד:

אבל אצל המועצה לשידורי כבלים ולוווין יש את כל הפרטים האלה.

יונתן ביסקי:

המעבר של הערוצים חייב להיעשות באופן אוטומטי. הם לא יצטרכו לבקש את זה, כי
זה תהליך שיהיה מורכב. אנחנו לא רוצים שיהיה מצב שיהיו ערוצים שיישארו פה
וערוצים שיישארו ופה. הם צריכים לעבור כמקשה אחת.

היו"ר יואב קיש:

אבל פה אני לא לא יכול להכריח.

זיו גלעדי:

אנחנו לא מסכימים. גם המעבר מזיכיונות לרישיונות ברשות השנייה נעשה. הוגשה
בקשה, היא נבדקה. היו כל מיני עניינים של התחייבויות עבר, איך פורסים אותן.

היו"ר יואב קיש:

על זה נדבר.

זיו גלעדי:

זה חלק מהותי מהבקשה.

היו"ר יואב קיש:

אם הם יישארו אצלי, למה אנחנו יושבים פה?

זיו גלעדי:

מי אמר שהם יישארו אצלך?

רעיה עדני:

עד שיחליטו שהם לא יישארו.

היו"ר יואב קיש:

הוא צודק.

שירה גרינברג:

הוא לא צודק. תמיד כשיש רישיון גופים מבקשים בקשה לרישיון, אחרת מדוע
יושבים וקובעים כללים שיש לוודא שעומדים בהם?

יונתן ביסקי:

יש כאן ערוצים שמסיימים את השידורים שלהם תוך פחות משנה. אתם לא יכולים
להשאיר את המועצה בכזה מצב שהיא לא יודעת אם כן לכתוב מכרז או לא לכתוב
מכרז.

היו"ר יואב קיש:

מכרז אתם לא תכתבו, זה כבר סיכמנו. אף אחד מהם לא מצפה למכרז.

יונתן ביסקי:

אבל אתה לא מבטיח להם שהם לא ירדו מהאוויר.

היו"ר יואב קיש:

אם הם לא יעברו, הם ירדו מהאוויר. בוא נפריד, בוא נעשה הפרדה. אני קודם כל
יכול להרגיע אותך, אף אחד לא יבקש ממך לכתוב מכרז לערוצים ייעודיים, נקודה.

שירה גרינברג:

אפשר בהוראת שעה להאריך את הזיכיון הקיים אם יש בעיה של כמה חודשים עד שהם
עוברים.

היו"ר יואב קיש:

לא, אני לא רוצה.

שירה גרינברג:

אני רק אומרת שזו לא אמטלה כדי להגיד שלא צריך לבדוק את תנאי הרישיון. גם
כשעוברים מזיכיון לרישיון תמיד בדקו. לגבי חובות עבר, יש חובות, למשל,
ליוצרים. לא יכול להיות שימחקו את כל הדבר הזה.

היו"ר יואב קיש:

אף אחד לא אמר למחוק. למה את אומרת למחוק?

שירה גרינברג:

זו המשמעות.

היו"ר יואב קיש:

לא, מה פתאום.

שירה גרינברג:

זו המשמעות של האוטומטי.

יונתן ביסקי:

המועצה עשתה בדיקות מעמיקות כשהם קיבלו את הרישיונות הייעודיים שלהם.

היו"ר יואב קיש:

אני הולך לכיוון הזה. אני רוצה לשמוע את ההתייחסות שלכם לכיוון הזה. אני
מבין שאני לא במצב אידיאלי. הלוואי והייתי במצב אידיאלי שבא מישהו חדש,
רוצה רישיון, מגיש בקשה, נבדק. לא, יש לי בצד השני ערוצים שעומדים בזיכיון
קיים, עם מכל מיני הגדרות שקיימות לכבלים ולללווין. את זה אנחנו מפסיקים
בנקודת זמן מסוימת ומעבירים לרשות השנייה. אני רוצה שיהיה מהלך כזה. קודם
כל, ואת זה, יונתן, אני אומר לך, אני לא יכול לחייב אותם, וזה בעקבות
ההערות של היועצים המשפטיים, ביום 1.4.2018 לעבור. לא. את זה אני לא יכול
לעשות. אתם צריכים לצאת מהנחה שתיאורטית כל אחד מהחבר'ה שיושבים פה יכול
יכול לממש את כל הזמן שיש לו בזיכיון הנוכחי. זה אחד.

הנושא השני זה המעבר. אני רוצה ללכת למצב שברגע שהם הגישו בקשה, באופן
אוטומטי הם מועברים אליהם כאילו הם קיבלו רישיון. מה המשמעות? שעכשיו אני
מתחיל את בדיקת הרישיון. זאת אומרת, אני נותן להם תקופת מבחן. כמה זמן אתם
צריכים בשביל לבחון רישיון, לראות אם הוא תקין ולהגיש השגות?

אופיר ביתן:

הם מגישים, אנחנו פותחים את זה - -

נגה רובינשטיין:

תהליך של שנה אמרת?

היו"ר יואב קיש:

התהליך יהיה ככה. קודם כל, הבנת, יונתן, לגבי הזמנים של הזיכיון הקיים. הם
מתארגנים להגיש רישיון לפי ההבנה שלהם. ביום שהם הגישו את הרישיון, הרישיון
נכנס לתוקף באופן זמני. תוך שלושה חודשים אתם מביאים להם את ההשגות שלכם
לרישיון, וזה אחרי שהם עברו ועובדים ברישיון שם. יש פה משהו אולי מוזר - -

נגה רובינשטיין:

ברירת המחדל היא קבלת הרישיון?

היו"ר יואב קיש:

כן.

אתי בנדלר:

רישיון זמני.

אלידור בליטנר:

מה המשמעות, שהם יפסיקו לשדר?

אבי שמידט:

אני מבין שהבעיה הזאת של תנאי הרישיון נוגעת לכלל הערוצים. יש לזה השלכות
על נושא הריכוזיות.

היו"ר יואב קיש:

לא בנושא הזה בכלל. אנחנו לא מדברים על ריכוזיות.

אבי שמידט:

אני מבין, אבל יש לו השלכות. השאלה אם אי אפשר לפשט את העניין כי אנחנו
באמת רוצים להוריד רגולציה ולאפשר מעבר כמה שיותר מהיר. האם אי אפשר להחליט
שכל ערוץ ייעודי שקיים היום ייראה כאילו קיבל רישיון?

היו"ר יואב קיש:

לשאלתך, וזו הבנתי הצנועה, לרישיון יש משמעות. זה לא שרק קיבלת רישיון. יש
לו מבחן. הנה שמעת, נושא של קלון, נושא של מגבלות אחרות.

קריאה:

זה עבר את המבחן.

היו"ר יואב קיש:

בגלל זה אני הולך לכיוון של ה-normaly open. בעיקרון הם קיבלו, אבל יהיה
תהליך של מבחן של הרישיון. ברגע שהם הגישו את הבקשה, הרישיון התקבל והם
עוברים לרשות השנייה, העסק נגמר, אתם שם. עכשיו יש תהליך של בחינת הרישיון,
כי מה לעשות, רישיון זה לא סתם באוויר על סמך זה וזה. בוחנים את הזכאות
לרישיון. בכל מקרה, לכל אורך תקופת בחינת הזיכיון, וזה אני מאמין שלא יקרה,
במידה והתהליך יסתיים בכך שמאיזו שהיא סיבה הרישיון לא יכול להימסר, יוכלו
לחזור מיידית להמשך תקופת הזמן במועצת כבלים ולווין. מה לעשות, אני לא יכול
לפגוע בהם ככה. אני אומר עוד פעם, חברים, יש פה מצב לא נוח. הלוואי והיינו
יכולים להיות בסיטואציה אחרת, אבל הגענו למצב הזה בגלל כל המורכבות של
הזיכיונות, הרישיונות וכיוצא בזה. ברגע הבקשה מתקבל הרישיון. יוגדר, לצורך
העניין, שהגוף, שהרגולטור והרישיון שתחתיו כפופים לו הוא חוק הרשות השנייה.

קריאה:

ההסתייגויות.

היו"ר יואב קיש:

איזה הסתייגויות?

קריאה:

כפוף לרשות השנייה, עם ההסתייגות וכל ההחלטות שהתקבלו?

היו"ר יואב קיש:

תחת רישיון של זעיר ייעודי והוראת המעבר. הרישיון, כפי שהוגדר בהצעת החוק
שעוד לא סיימנו אותו. ייערך לכם תוך 3 חודשים אישור. במידה ואין הפרה
מהותית, יש רק הפרה שהיא לא מהותית, אין בעיה, תיכנסו לתהליך של הסדרת
ההפרה, ואני משאיר לרשות השנייה את הסמכות לקבוע מה זו הפרה מהותית.

אתי בנדלר:

זה משהו חדש לגמרי.

זיו מאור:

יש הליך בחוק שנקרא הפרה זניחה.

אתי בנדלר:

תקשיבו, אנחנו לא מדברים כאן על הפרות, אנחנו מדברים כאן על תנאי סף.

היו"ר יואב קיש:

על תנאי רישיון.

אתי בנדלר:

ההפרות הן כרגע לא רלוונטיות. בנושא הזה לא דנו בכלל. לא קיבלנו את התשובה
ממך, לא קיבלנו את התשובה ממשרד התקשורת לגבי הפרות, ככל שהיו. זה לא שייך
בכלל לנושא הזה. כרגע מדובר שהוגשה בקשה לקבלת רישיון לרשות השנייה, עם כל
המסמכים כנדרש - -

היו"ר יואב קיש:

כאילו קיבלו רישיון זמני.

אתי בנדלר:

כאילו קיבלו רישיון זמני לתקופה של שלושה חודשים.

היו"ר יואב קיש:

שלושה חודשים, או עד תשובת - -

נחשון אקסלרד:

אתי, זה לא עם הגשת כל המסמכים כנדרש. הגשת כל המסמכים כנדרש תהיה בדיוק
אחרי אותו יום שבו הערוצים ביקשו לעבור למועצת הרשות השנייה. אומר
היושב-ראש קיש: ביקש ערוץ ייעודי קיים לעבור למועצת הרשות השנייה, יראו
אותו כאילו קיבל רישיון לפי חוק הרשות השנייה.

אתי בנדלר:

מה זה "ביקש"? ממי הוא ביקש?

נחשון אקסלרד:

כוונת היושב ראש, לדעתי, לא הייתה שנצטרך קודם כל למלא את כל הטופסולוגיה,
את כל מסמכי הגשת הבקשה המפורטים של הרשות השנייה ואז להגיש אותם, אלא קודם
כל אנחנו עוברים, אחר כך נגיש בקשה מסודרת עם כל המסמכים והם יבדקו את
תנאי - -

היו"ר יואב קיש:

כמה זמן לוקח לכם להכין טפסים לרישיון?

נחשון אקסלרד:

זה לוקח זמן.

היו"ר יואב קיש:

כמה זמן?

מירי נאור אליאס:

כמה זמן לקח למועצה לאשר לנו את הרישיון לחדשות - -

היו"ר יואב קיש:

לא לאשר, להגיש בקשה לרישיון.

נחשון אקסלרד:

להגיש בקשה לרישיון זה פרויקט של שלושה חודשים.

מירי נאור אליאס:

זה בדיוק מה שאנחנו עברנו. הגשנו בקשה, אבל מאז יש שאלות ועניינים.

היו"ר יואב קיש:

ברור, את זה אני יודע. תיכף נדבר על זה.

אתי בנדלר:

מר שויקי ואופיר, מתנהל כאן דיון - -

היו"ר יואב קיש:

הרשות השנייה, חשוב לי שתהיו שותפים לדיון הזה.

ניר שויקי:

שותפים לגמרי.

היו"ר יואב קיש:

איך אתם רואים את התהליך מבחינתכם?

ניר שויקי:

המודל שאתה מציע נראה לי סביר.

אתי בנדלר:

מה המודל? תחזור עליו.

היו"ר יואב קיש:

אני אגיד.

ניר שויקי:

אני יכול לחזור על דברי היושב-ראש.

אתי בנדלר:

על זה היה בדיוק הוויכוח, על מה זה בקשה לרישיון.

היו"ר יואב קיש:

אני רוצה להגדיר את התהליך. הבנתי שגם להגיש את הרישיון זה לא רגע, זה לא
להגיד: רגע אחד. מצד שני, אני כן רוצה שהערוצים יעברו בהקדם. יש פה אינטרס
שהוא משותף גם למועצת הכבלים והלוויין.

יונתן ביסקי:

יכול להיות שהם יחזרו. מבין היושב-ראש את המצב שיכול להיווצר?

היו"ר יואב קיש:

יש מצב, אני מבין, ואני גם אתייחס אליו.

יונתן ביסקי:

יושבת הכנסת עם תמיכה מקיר לקיר בוועדה המיוחדת, כאשר כולכם אומרים שארבעת
הערוצים האלה עומדים בקריטריונים להיות ערוצים מסחריים. יכול להיות מצב
שהערוצים יגישו בקשה, אבל אנשי הרשות השנייה, אחרי שיעשו את הבדיקות שלהם,
יגידו - -

אבי שמידט:

איך זה יכול להיות אם אנחנו מורידים את הרגולציה?

יונתן ביסקי:

מה זה קשור? הם יכולים להגיד שהערוצים האלה לא עומדים בקריטריונים.

היו"ר יואב קיש:

נכון, אנחנו נצטרך למצוא לזה תשובה.

יורי קגנוביץ:

אני מדבר על הערוץ שאני מנהל אותו. אנחנו עברנו בדיקות מקיפות מאל"ף עד ת"ו
על ידי מועצת הכבלים והלוויין. הייתה טופסולוגיה מפה עד הודעה חדשה. אתם
מדברים על הורדת בירוקרטיה, אבל מה אתם עושים?

היו"ר יואב קיש:

אני עושה לכם את זה פעם ב-5 שנים עכשיו.

יורי קגנוביץ:

מועצת הכבלים הלוויין זה אותו משרד תקשורת, זו אותה מדינה.

היו"ר יואב קיש:

אין מה לעשות, תצטרכו לעשות הגשת רישיון חדש שהרשות השנייה תצטרך לאשר
אותו. זה תהליך שיקרה, נקודה. פה אני מתחבר אליך, יונתן. לאף אחד אין כוונה
שהוא לא יקרה, אבל אני גם לא נביא, כל דבר יכול לקרות. אם הוא לא יקרה,
המשמעות היא מאוד ברורה, שברגע שיש תשובה סופית מהרשות השנייה, לאחר שימוע
על סעיף שלא קרה - אני הולך למצב הקיצון - הנושא של הרישיון מבוטל והם
חוזרים למשך הזמן שנותר להם.

יונתן ביסקי:

קודם כל, יש פה שני ערוצים שב-2018 נגמר להם הזמן.

היו"ר יואב קיש:

אוקי, נכון. אם תגיד הרשות השנייה: נגמר התהליך, הם בהפרה יסודית לרישיון,
אני לא יכולה לתת להם רישיון - זה כאשר אנחנו עדיין ב-2018 - הם יחזרו אליך
לחצי שנה. אם לא, נסגר.

יונתן ביסקי:

אם זה המתווה שהיושב-ראש מעוניין בו, אני מציע לבטל את המגבלה של השלושה
חודשים כדי שהרשות השנייה תוכל - -

היו"ר יואב קיש:

אני בוודאי מבטל. אני קודם כל דיברתי ברמה העקרונית לתהליך. אני תיכף אדבר
על לוחות הזמנים.

יונתן ביסקי:

אם הם צריכים השלמה, שיהיה להם זמן להשלים.

היו"ר יואב קיש:

ברור. אני רוצה להסביר את התהליך, כי אני לא רוצה שהם יפעלו בלי רישיון
בצורה כזו או אחרת למשך זמן ארוך מידי, חד וחלק. מצד שני, אני מבין שהליך
הכנת והגשת הרישיון לוקח זמן. אני כן רוצה שמ-day one שבו הם מגישים בקשה,
כדי להקל גם עליכם את המעבר, הם כבר יעברו לרשות השנייה, לכן יש פה שלושה
תאריכים שאנחנו מתייחסים אליהם. הראשון, מכתב בקשה להעברת הערוץ מרישיון
הכבלים ולווין לרשות השנייה. בקשה לרישיון נקרא לזה.

נחשון אקסלרד:

שתי שורות.

היו"ר יואב קיש:

בקשה לרישיון. מרגע זה, לצורך העניין, אותם ערוצים שאנחנו מדברים עליהם
שקיבלו רישיון זמני, ותיכף נדבר לכמה זמן, צריכים להשלים את הגשת הרישיון
במלואו, לפי ההגדרות של ערוץ ייעודי זעיר, וזה תוך שלושה חודשים. זאת
אומרת, יום אחרי שהחוק נכנס לתוקף אתם יכולים להגיד: אני ברשות השנייה,
כאשר יש לכם מחויבות תוך שלושה חודשים להשלים את כל דרישות הרישיון.
במקביל, אני אומר, מהרגע שהושלמו דרישות הרישיון - -

נחשון אקסלרד:

דרישות הגשת הבקשה.

היו"ר יואב קיש:

הבקשה. מהרגע שהושלמה הבקשה, שזה יכול להיות חודש, חודשיים, שלושה - - דרך
אגב, אם עברו שלושה חודשים ולא הוגשה הבקשה, המשמעות היא הפרה יסודית,
מבוטל הרישיון, הם חוזרים לכבלים וללווין. אין דבר כזה שאחרי שלושה חודשים
לא הגשתם את הדברים האלה. יש פה גם לכם לוחות זמנים לעמוד בהם. זאת נקודה
אחת שמראה מקום בעייתי.

יונתן ביסקי:

למועצה אין יותר סמכות לעשות מכרזים ייעודיים חדשים, זה ברור.

היו"ר יואב קיש:

אין, נגמר. אחרי שהגשתם, שזה צריך להיות תוך שלושה חודשים, הרשות השנייה
צריכה תוך שלושה חודשים לתת תשובה, כשהתשובה שלה תהיה כזאת: אחת, הרישיון
התקבל, הכל בסדר, עכשיו הם תחת הרישיון בהתאם למגבלות. אני מקווה ששם זה
יהיה לכל ארבעת המקרים. שתיים, הם יכולים לדרוש השלמות, כשאת הדבר הזה אני
לא מגביל בזמן. כל עוד הרשות השנייה מרגישה שמתנהל דיון בלוחות זמנים
סבירים, הם יגדירו את לוחות הזמנים. אני לא מתכוון להיכנס לשיקול הדעת של
הרשות השנייה בעניין הזה. שלוש, ברגע שהרשות השנייה תרגיש שיש פה הפרה
מהותית של תנאי הזיכיון ושהזכיין או בעל הרישיון לא עומד בצורה מהותית
וסיסטמטית - -

נחשון אקסלרד:

אי עמידה בתנאים.

היו"ר יואב קיש:

אני רוצה שיתנו לכם גם צ'אנס לתקן. אם הרשות השנייה תראה אי עמידה בתנאים
באופן סיסטמטי, תודיע לאותו זכיין שרישיונו הזמני בוטל והוא חוזר לסיים את
תקופתו במועצת הכבלים והלוויין. זה התהליך בגדול.

נחשון אקסלרד:

מכיוון שכל הערוצים האלה עברו תהליך הגשת בקשה מאוד ארוך, מאוד יסודי
במועצה לשידורי כבלים ושידורי לוויין, כאשר כל המסמכים הם מאוד מאוד דומים
למסמכים שהם נדרשים להביא למועצת הרשות השנייה - במהות הם אותם מסמכים -
האם לא יותר הגיוני שכשערוץ אומר למועצת הרשות השנייה: חברים, אני רוצה
לבוא מחר, שבדיוק באותו רגע יישלח ממועצת הרשות השנייה למועצת הכבלים
והלוויין מכתב: הבו לנו את תיק הלא TV? כך יהיו להם את כל המסמכים שהם
רוצים והם יוכלו לבוא אלי ולהגיד: שמע, אני דורש ממך השלמות של מסמך 1,2,3.

היו"ר יואב קיש:

אל"ף, זה רעיון, אני לא פוסל. אני רוצה לשמוע את הרגולטורים.

זיו מאור:

יש שלושה סוגים של מידעים שמשמשים את מועצת הכבלים והלוויין ואת הרשות
השנייה לרישיון: מידעים שהם זהים, מידעים שהם שונים מתוקף היותו של הרישיון
הנוכחי ייעודי, ומידעים שהם שונים כתוצאה ממדיניות רגולטורית שונה. מה
שמעניין את הרשות השנייה ביצירת הרישיון החדש זה אך ורק הקבוצה השלישית. לא
מעניין אותם מידעים זהים, לא מעניין אותם - -

היו"ר יואב קיש:

למה מידעים זהים לא מעניין אותם? זה יחסוך להם, זה מה שהוא אומר.

זיו מאור:

אני אתרגם את זה לאופרציה. מה שאני מציע זה שהכנסת תורה לרשות השנייה,
בהתייעצות עם מועצת הכבלים והלוויין, לנסח תוך שלושה חודשים כללים שנוגעים
ספציפית לסוג הזה של מעבר מרישיון ייעודי לרישיון לשידור.

היו"ר יואב קיש:

לא, אני לא רוצה. זיו, אתה מסבך.

ניר שויקי:

זה סתם מסרבל.

היו"ר יואב קיש:

מה אתה מציע?

ניר שויקי:

אני חושב שאין שום מניעה, ככל שיש מסמכים שנמצאים בידי מועצת הכבלים
והלוויין, שמועצת הכבלים והלוויין יעבירו אותם אלינו על מנת שלא נייצר
כפילות.

היו"ר יואב קיש:

מעולה. אני רק צריך לשמוע את מועצת הכבלים והלוויין.

יונתן ביסקי:

אנחנו נעביר את הכל, את כל מה שהם יבקשו, בשיתוף פעולה מלא.

היו"ר יואב קיש:

ברגע שבו אחד מהערוצים הייעודים מגיש בקשה לרשות השנייה, מה שהגדרנו רישיון
זמני, מאותו רגע הרשות השנייה תבקש ממועצת הכבלים והלווין: אני מבקשת את
התיק של אותו ערוץ. התיק יצולם, כדי שלא תאבדו חס וחלילה.

זיו מאור:

מדברים על הצילום.

היו"ר יואב קיש:

אני מדבר על הרישיון, שפה יש הרבה זהות מן הסתם. לפחות את זה תעבירו לרשות
השנייה, או מסמכים שתגדירו להם שחשוב לכם לקבל.

אלידור בליטנר:

אבל יכול להיות שהיה שינוי בנתונים לאורך השנים.

נחשון אקסלרד:

אז הם יגידו שהם רוצים משהו אחר.

היו"ר יואב קיש:

ואז, אני אומר, חסכנו. אני רוצה לייעל את ההליך. אחרי שלושה חודשים הרשות
השנייה יכולה לפנות למי מהערוצים הייעודים האלה ולהגיד להם: חסר לי
1,2,3,4.

אלידור בליטנר:

אתה מטיל נטל על הרגולטור לבקש את מה שהוא צריך? זה נשמע לי כמו הליך גילוי
מסמכים בבית משפט, שעכשיו צריך לנבור בין המסמכים, לחפש את מה שרלוונטי.

היו"ר יואב קיש:

את אומרת שאנחנו לא מייעלים, אנחנו רק מקשים. את מעדיפה את המתווה הראשון
שהצעתי, זה מה שאת אומרת?

אלידור בליטנר:

אני לא מעדיפה שום מתווה.

היו"ר יואב קיש:

מה הפתרון שלך?

אלידור בליטנר:

יכול להיות שהשתנו דברים.

נחשון אקסלרד:

אין דבר כזה שהשתנו דברים, כי אנחנו מחויבים לדווח למועצת הכבלים והלוויין
על כל שינוי.

אלידור בליטנר:

ואם לא דיווחתם?

נחשון אקסלרד:

הדברים מסודרים.

אתי בנדלר:

אני רוצה לשאול מהצד השני. אין לכם עותק של המסמכים שמסרתם למועצה?

נגה רובינשטיין:

לי רק חשוב שזה יהיה על חשבון מועצת הכבלים והלוויין, לא על חשבון הרשות
השנייה.

היו"ר יואב קיש:

עורכת הדין נגה רובינשטיין, אפשר לבקש ממך משהו, באמת בקשה צנועה? אני מבין
שיש לך בעיה בנושא של דמי רישיון. אפשר להפסיק רגע לדון בנושא הזה ולהתייחס
רצינית לזה? את דיברת על זה 3 פעמים. עניתי, לא עניתי. שמענו. אני לא רוצה
לחזור לזה.

נגה רובינשטיין:

אתה מתאר כאן תהליך מאוד מסובך - לא שמעתי מסובך כמוהו - לקבלת רישיון.

היו"ר יואב קיש:

את לא מחדשת. יש לך בעיה עקרונית. את לא מחדשת בבעיה.

נגה רובינשטיין:

אתה אמרת שלא תהיה כמעט רגולציה. תשמע כמה עבודה תהיה כאן.

היו"ר יואב קיש:

אני אומר בצורה הכי פשוטה אלייך, שמעתי שיש לערוצים המסחריים בעיה. את
יודעת מה, אני אחזור על הנימוק שלך פעם אחת לפרוטוקול, אני לא דן בו יותר.
"לא יכול להיות, אומרת עורכת הדין נגה רובינשטיין, שהערוצים המסחריים
הגדולים יממנו את דמי השימוש של שאר הערוצים במסחרי". בסדר?

נגה רובינשטיין:

לא שוויוני, לא חוקתי.

היו"ר יואב קיש:

זה נגה רובינשטיין. שמענו הרבה פעמים, אני מבקש לא לשמוע את זה יותר. עכשיו
אנחנו דנים באיך אנחנו מייצרים רישיון לערוצים הזעירים.

ניר שויקי:

אני חושב שכל הדיון פה הוא דיון מאוד טכני.

היו"ר יואב קיש:

אבל אין ברירה, זו המהות של החוק.

ניר שויקי:

אז שיגישו בקשה מסודרת, שיבקשו מהם את המסמכים, או שהם יבקשו מהם. חבל, זה
באמת דיון - -

היו"ר יואב קיש:

הם אומרים: אנחנו לא רוצים להתחיל להעביר. אני חוזר לאמירתי הראשונה. בסופו
של דבר, אין מה לעשות, גם בעניין הזה יש אחריות עליכם, על הערוצים
הייעודיים, לייצר לכם את הרישיון בצורה מסודרת ברשות השנייה. אני בטוח
שיהיה שיתוף פעולה בין הרשות השנייה לכבלים וללוווין.

יונתן ביסקי:

מצידנו יהיה שיתוף פעולה מלא.

היו"ר יואב קיש:

מעבר לכך, ואת זה אני מבקש לציין בחקיקה, ביום שבו – אני מסדיר פה את
העניין - הם הגישו בקשה לעבור, הם עוברים ומקבלים רישיון זמני. תוך שלושה
חודשים המסמכים צריכים להיות מושלמים, בין אם על ידכם, בין אם על ידי זה
שהם קיבלו אותם מהכבלים ומהלוויין - אני לא פוסל את הערוץ הזה. אחרי 3
חודשים אתם נותנים את הנחייתכם אם הרישיון בתוקף, או שמאריכים אותו לתקופה
נוספת כדי לסדר מסמכים חסרים וכיוצא בזה. אז אתם מתנהלים מול הרגלטור שנקרא
הרשות השנייה. הרשות השנייה, במידה והגיעה לנקודת זמן שטוענת שאותו ערוץ
מפר באופן סיסטמטי ולא מסוגל לעמוד בתנאי הרישיון - -

אתי בנדלר:

זה לא עניין של מפר, אדוני, אלא לא עומד בתנאים לקבלת הרישיון.

היו"ר יואב קיש:

לא עומד בתנאי הסף. אני לא מדבר על הפרות, לא לזה הייתה כוונתי בסעיף זה,
תודה על התיקון. אם הוא לא מסוגל לעמוד בתנאי הסף, אזי המשמעות היא
שהרישיון מבוטל.

לאה ורון:

רישיון זמני.

היו"ר יואב קיש:

הזמני מבוטל. במידה והרישיון מבוטל, חוזר אותו זכיין, וזה אוטומטית מההודעה
הזאת, להיות מפוקח תחת הכבלים והלוויין עד סוף תקופת זיכיונו.

איתמר אביטן:

מה קורה אחר כך?

היו"ר יואב קיש:

נגמר, מה לעשות.

איתמר אביטן:

מה זאת אומרת? הוא הקים ערוץ, עבד, עשה, לא קיבל רישיון. עכשיו הוא חוזר
אליו?

היו"ר יואב קיש:

למה לא קיבל רישיון?

איתמר אביטן:

מה זה משנה? תוציא מכרז.

היו"ר יואב קיש:

אין מכרז.

איתמר אביטן:

דרך אגב, אנחנו מפסידים מזה בסופו של דבר כי יהיה פחות ערוץ.

היו"ר יואב קיש:

אני שמח לשמוע שאתה מבין ומסכים איתי.

איתמר אביטן:

אני רוצה ערוצים, אמרתי את זה מלכתחילה.

זיו גלעדי:

ביום שהערוץ ששידר בעבר תחת אסדרה של המועצה לשידורי כבלים מתחיל לשדר תחת
אסדרה של הרשות השנייה, צריכות להיות בטוחות שעומדות לזכות הרשות השנייה,
לא לזכות המועצה לשידורי כבלים. צריכה להיות העברה של הבטוחות מאחד לשני.

יונתן ביסקי:

זה ייעשה בשלושה חודשים האלה.

זיו גלעדי:

לא בשלושה חודשים. אם יש הפרה ב-day one או ב-day two תחת הרשות השנייה,
היא לא תוכל לממש בטוחות שניתנו לזכות המועצה לשידורי כבלים.

היו"ר יואב קיש:

לגבי הבטוחות, וזה גם משהו שחשוב לי שייכנס לחוק, אין בכוונתי לשנות
מהבטוחות הקיימות בכבלים ובלוויין תחת חוק רשות השנייה. צריך להיות תיקון
בחוק. אני לא יודע באיזה סעיף, מתי נגיע לזה.

דב אברמוביץ:

זה 33א(ב).

אתי בנדלר:

רגע , עוד לא הבנתי מה - -

היו"ר יואב קיש:

יש את נושא הבטוחות של הערוצים הזעירים. הבטוחות שהערוצים הזעירים יתנו
לרשות השנייה יהיו זהות בהגדרתן למה שהם נותנים היום למועצת הכבלים
והלוויין.

אתי בנדלר:

אני לא יודעת אם המועצות דורשות את אותן בטוחות.

יונתן ביסקי:

רק שלא תהיה כפילות, שלא יהיה מצב ששמים ערבות אצלי וערבות אצלם.

היו"ר יואב קיש:

כוונת המשורר היא לא לשנות ממצבם של הערוצים הייעודיים, זאת אומרת, אותן
הבטוחות שיש להם היום אלו הבטוחות שיישארו להם גם ברשות השנייה. כמו שאמר
יונתן, מרגע המעבר הבטוחות יוסרו ויועברו ישירות לרשות השנייה. זו הכוונה.

נחשון אקסלרד:

יש היגיון רב בלהקטין את הערבויות האלו בצורה משמעותית.

היו"ר יואב קיש:

הערבויות האלו שונות בין ערוץ לערוץ?

יונתן ביסקי:

בוודאי. אני מציע להחזיר את הערבויות לערוצים על מנת שיגישו אותן מחדש
לרשות השנייה.

נחשון אקסלרד:

יש גם היגיון רב לבחון את גובה הערבויות האלו.

היו"ר יואב קיש:

זה סוד מסחרי, או שאפשר להגיד כמה הערבויות?

יונתן ביסקי:

אני מכיר את הערבויות.

נחשון אקסלרד:

לי אין בעיה להגיד. הערבות שלנו היא שלושה מיליון שקל.

יונתן ביסקי:

אלה סכומים קטנים בהשוואה לערוצים הגדולים.

היו"ר יואב קיש:

כמה לכם, אפשר לשאול?

מירי נאור אליאס:

שלנו, לדעתי, זה ארבעה מיליון שקלים.

היו"ר יואב קיש:

זאת אומרת, הערבויות של הערוצים הן סביב שלושה, ארבעה מיליון שקלים.

נחשון אקסלרד:

יש היגיון רב בלהקטין אותן.

היו"ר יואב קיש:

אני לא רוצה להקטין.

נחשון אקסלרד:

אני רוצה רגע להסביר את ההיגיון.

אתי בנדלר:

אי אפשר להעביר אותן כערבויות להבטחת ההתחייבויות שהיו בעבר.

נחשון אקסלרד:

זה נובע מזה שאין חובות רגולטוריות. כשאין חובות רגוטלטוריות, אין סיבה
שהערבויות תהיינה כל כך גבוהות.

היו"ר יואב קיש:

אני רוצה רגע לדבר על מחויבויות העבר.

אתי בנדלר:

אני עוד מחכה לתשובה, אדוני.

היו"ר יואב קיש:

של מה? אני אגיד מה אני חושב, אחרי זה נראה איך זה מסתדר עם העניין. לגבי
מחויבויות העבר, אנחנו לא הולכים לעשות פה ויתור או מחילה על איזה שהוא חוב
או חבות שהיו בעבר, אני אומר בצורה הכי ברורה. מצד שני, אני גם לא מתכוון
שהם יתנהלו מול שני רגולטורים. זאת אומרת, אין בכוונתי שהם יתנהלו עד x פה,
מ-b פה, זה לא יקרה. מכיוון שהם עוברים לרשות השנייה, הרשות השנייה תנהל את
כל המחויבויות והתחייבויות העבר שלהם כפי שהיו בכבלים ובלוויין.

נחשון אקסלרד:

אני חושב שהדבר הזה דורש דיון הרבה יותר מעמיק, כי יש כאן סוג של חוסר
היגיון. להלא TV, למשל, יש אי עמידה. זה לא חובות. הלא TV לא חייב כסף
למדינה ולמשלם המיסים. הלא TV נמצא באי עמידה במחויבויות השקעה רגולטוריות
שלו בהפקות מקומיות ובהוצאות תפעול. זה סיפור ארוך, אני לא יודע אם אתה
רוצה דווקא עכשיו להתחיל אותו, אבל צריך לקיים בזה דיון.

היו"ר יואב קיש:

אני לא מבין מה הבעיה במה שאמרתי.

נחשון אקסלרד:

אני אסביר מה הבעיה בזה. אם אני צריך ללכת ולדון עם מועצת הרשות השנייה על
אי עמידה שלי במחויבויות השקעה שנתיות של עשרים ומשהו מיליון שקל, שהן לא
היו ריאליות, לא מציאותיות ולא מחוברות לעולם הכלכלי שבו אנחנו חיים, בשעה
שתחת הרשות השנייה אני לא מחוייב לשקל אלא אני מוציא כמה שאני יכול וכמה
שאני מרוויח, אז על מה בדיוק יחייבו אותי במועצת הרשות השנייה?

יונתן ביסקי:

הערוצים האלה ייסגרו.

היו"ר יואב קיש:

אני אגיד לך בצורה הכי ברורה, אני לא נכנס לשיקול הדעת של הרשות השנייה. את
הטיעון הזה שאמרת אתה בהחלט יכול להגיד לרשות השנייה והם יפעילו שיקול דעת.

אלידור בליטנר:

אנחנו פותחים את הנושא של השלמת החובות? אם כן, יש כאן עמדה מטעם הממשלה.

היו"ר יואב קיש:

אנחנו לא מדברים על השלמה. אני אמרתי את המתווה. שמעת את מה שאמרתי?

אלידור בליטנר:

כן, שמעתי. מה שעכשיו דנים הוא קצת אחר.

היו"ר יואב קיש:

הוא חושב שצריך לשנות ממחוייבויות העבר בגלל מה שקורה עכשיו ולעתיד. התשובה
שלי היא לא. במחויבויות שדנה בהן היום מועצת הכבלים והלוויין תדון הרשות
השנייה.

אלידור בליטנר:

זה לא עניין של דיון. יש חובות ברישיון, יש חובות מכרזיות. חלק מהחובות זה
בעצם התחייבויות מכרזיות. בזכות ההתחייבויות שלקחו הערוצים הם זכו במכרז
וגברו על מתמודדים אחרים.

נחשון אקסלרד:

לא גברו על מתמודדים אחרים, כי לא היו.

היו"ר יואב קיש:

אנחנו לא נכנסים עכשיו לדיון.

בסאם ג'אבר:

זה הכי מהותי, היושב-ראש.

היו"ר יואב קיש:

אז אני אגיד לך. אמרתי גם איך לעשות את זה.

אלידור בליטנר:

זה אכן מאוד מהותי. שוב, העניינים אלה זה מחויבויות שלקחו על עצמם הערוצים.
בכללי משחק אלה הם נכנסו לשחק במגרש הזה.

היו"ר יואב קיש:

נכון.

אלידור בליטנר:

אפשר לראות בזה סוג של כסף ציבורי.

נחשון אקסלרד:

ממש לא.

אלידור בליטנר:

סוג של מס. הפקות מקור הן סוג של מס. זה כסף ציבורי. אם עכשיו מעבירים את
זה לשיקול דעת של הפחתה של החובות - -

היו"ר יואב קיש:

למה את אומרת משהו שלא אמרתי? אמרתי לך שמי שידון בזה זו הרשות השנייה
במקום המועצה לכבלים ולוווין, זה הכל.

אלידור בליטנר:

לעניין הפריסה.

היו"ר יואב קיש:

לא אמרתי פריסה. שלא יפרסו, מה איכפת לי. אני לא מתעסק עם זה. הם הפרו x
דברים? שיחליטו מה עושים איתם. למה אני צריך להחליט אם לפרוס, לא לפרוס?

אלידור בליטנר:

הבנתי את מקור הבלבול. יש שני עניינים שלגביהם צריך לקבוע הוראה שעניינה
השלמת חובות. אחד, חובת התוכן, מחויבויות תוכן שהערוצים נטלו על עצמם, בין
היתר במסגרת ההצעות המכרזיות.

היו"ר יואב קיש:

ולא קיימו.

אלידור בליטנר:

ולא קיימו. זה אל"ף. בי"ת, יש את עניין ההפרות והעיצומים הכספיים שהוטלו,
יוטלו, או יש הליכי אכיפה שמתנהלים. זה עניין אחר. גם אותו אנחנו צריכים
להבטיח. אם הם הפרו, הם צריכים לעמוד בסנקציה שמוטלת עליהם בגלל שהם הפרו.

היו"ר יואב קיש:

חד וחלק. משנה לך אם הדיון הזה מתנהל בכבלים והלוויין או ברשות השנייה?

אלידור בליטנר:

שוב, אני לא יודעת מה המשמעות של המילה "דיון" כאן.

היו"ר יואב קיש:

יש לו חובות, חבויות, התחייבויות שלא עמד בהן, אם זה כסף, לא כסף, תוכן, לא
תוכן. אני לא נכנס אפילו לדיון, כי יש פה ערוצים שונים עם התנהלות שונה.
אני רק אומר דבר מאוד פשוט, במקום שזה יתנהל מול הרגולטור שהם היו בו, זה
יתנהל מול הרגולטור שהם יהיו איתו, זה הכל.

אלידור בליטנר:

לגבי ענייני התוכן, אנחנו חושבים שנכון לקבוע בחקיקה שצריך להשלים את
החובות האלה בתוך x שנים, למשל 3 שנים.

היו"ר יואב קיש:

למה צריך ללכת לחקיקה עם זה?

אלידור בליטנר:

כי צריך לקבוע כאן תכנית השלמה. אתה יכול לראות, ככה זה גם בחוק הרשות
השנייה לגבי המעבר מזיכיונות לרישיונות. יש מגבלת שנים שבהן החובות האלו
צריכות להיות מושלמות. לגבי תכנית הפריסה, זו אכן יכולה להיות תכנית שמוגשת
לרשות השנייה.

היו"ר יואב קיש:

נגיד שלא היינו עושים את החוק, מה היו עושים במועצת הכבלים והלוויין? לא
היה לך את החוק עכשיו.

נחשון אקסלרד:

היו מחלטים את הערבויות והערוץ היה הולך הביתה, זה מה שהיה קורה.

היו"ר יואב קיש:

לא דיברתי על זה.

אלידור בליטנר:

לגבי ההפרות והעיצומים הכספיים, שזה ההיבט השני, כאן אני כן רואה קושי
להעביר את זה מרגולטור אחד לאחר, כי הרגולטור הראשון הוא זה שההפרות היו
כשהוא היה, הוא זה שהתחיל בהליכי האכיפה, הוא זה שמכיר את הנושאים האלה,
לכן הוא גם הגורם המינהלי שצריך להשלים את ההליך.

היו"ר יואב קיש:

את רוצה שהם יעבדו מול שני רגולטורים? בסוף צריך להחליט.

אלידור בליטנר:

שוב, יש הליכי אכיפה שמתנהלים מול הרגולטור הזה, אז איך עכשיו באמצע התהליך
אנחנו מעבירים את זה למקום אחר?

היו"ר יואב קיש:

כן, מה לעשות. בדיוק באמצע התהליך הם עוברים מעולם רגולטורי אחד לעולם
רגולטורי אחר.

אתי בנדלר:

כן, אבל ההפרות מתייחסות לעולם הרגולטורי הקודם.

היו"ר יואב קיש:

בסדר, הוא לא נעלם.

יונתן ביסקי:

קודם כל, אני מציע לעשות את הדיון הזה ביום ראשון, כי זה באמת נושא מאוד
מהותי שלא כדאי לעשות אותו ב-24:00 בלילה. בכיתה שתלמידים בודדים נכשלים
הבעיה היא בתלמידים, בכיתה שכל התלמידים נכשלים הבעיה במורה. כל הערוצים
נמצאים בחובות כלפי המועצה מבחינת תנאי הרישיון שלהם. זה אומר שתנאי
הרישיון הייעודיים הנוכחים הם תנאי רישיון לא טובים, כי עובדה שהם לא
עומדים בהם.

מיכל רפאלי כדורי:

רגע, יש מחיקת חובות?

היו"ר יואב קיש:

בשביל מה זה היה? חצי שעה אני אומר שלא. למה את פתאום זורקת משהו שאולי
קשור אליכם? אני מדבר על ערוצים ייעודיים שלא ישרדו אם לא נעזור להם. אני
לא מוחק להם חובות, אני רוצה להסדיר את זה. די, נו באמת.

מיכל רפאלי כדורי:

זה היה בהומור, אם לא הובנתי.

היו"ר יואב קיש:

אני מודה שלא הבנתי. עד לכאן בעניין הזה. אם זה היה בהומור, אני מתנצל
שהתפרצתי.

יונתן ביסקי:

החובות למועצה הם בהקשר לרישיונות שהמחוקק מבטל. למשל ערוץ מורשת "חייב" לי
או למועצה הפקות בתחום מורשת ישראל שהוא לא ביצע על פי הרישיון הנוכחי שלו.
ברגע שהוא עובר לרישיון מסחרי, החובות האלו כבר לא קיימות.

זיו גלעדי:

זה לא נכון. זו לא העמדה שלנו.

היו"ר יואב קיש:

אני מסכים עם דבר אחד, יונתן, שאמרת, וזה שנמשיך את הדיון בעניין הזה ביום
ראשון.

יונתן ביסקי:

בקשר לערוץ הלא TV, היקף החובות שלו היום בהפקות מקור ביחס להכנסות של
הערוץ - -

נחשון אקסלרד:

זה הפקות מקומיות, זה לא הפקות מקור. אין דבר כזה הפקות מקור, יש הפקות
מקומיות. הפקות מקומיות והוצאות תפעול.

יונתן ביסקי:

ההיקף הוא היקף אסטרונומי ביחס להכנסות שלהם. המחוקק צריך לתת על זה את
הדעת, ככל שהוא רואה את עתיד הערוצים - -

היו"ר יואב קיש:

המחוקק לא ייתן על זה את הדעת.

נחשון אקסלרד:

המחוקק חייב לתת על זה את הדעת. אדוני היושב-ראש, אני מוכרח להגיד לך, זה
באמת מאוד פשוט. תראה, ערוץ הלא TV, ואני מניח שיש עוד ערוץ אחד לפחות כזה,
עומד בפני המועצה לשידורי כבלים ולוויין במצב של הפרה מהותית של תנאי
רישיונו. כמו שאמר יונתן, ואני מאוד מתחבר לזה, המורה לא בסדר, לא התלמיד,
כי התלמיד השקיע 14 מיליון שקל בערוץ הזה והרים אותו ממצב של הפסדים של 5,6
מיליון למצב של הפסד של חצי מיליון שקל או מיליון שקל בשנה האחרונה. כלומר,
הערוץ מתקדם. בוא נסבר לנו עוד קצת את האוזן. מה לעשות, הפקה של תכנית
בערבית שמפיקים אותה עם צוות ערבי לציבור הערבי עולה הרבה פחות מאשר צוות
של המגזר היהודי. זה כמו במוסך. דרישות ההשקעה בהפקות מקומיות לערוץ
הזה - - בעלי המניות המקוריים נטלו את זה על עצמם. עם הזמן התגלה שאי אפשר
לעמוד בזה, זה לא ריאלי. זה המצב. עכשיו, הערוץ הזה, כמו לפחות עוד ערוץ
אחד, עומד במצב של הפרות רגולטוריות מאוד מאוד מהותיות מהבחינה הזו של תנאי
רישיונו. המשמעות היא מאוד פשוטה. יבואו ויגידו לי ממועצת הכבלים והלוויין:
אדוני, אני צריך לחלט לך את הערבות. המשמעות של הדבר הזה היא ירידת הערוץ
מהאוויר, וזה בסדר. מדינת ישראל יכולה להחליט שזה מה שהיא רוצה, שלא יהיה
ערוץ ערבי במדינת ישראל, על כל המשתמע מכך. הציבור הערבי ידע לקלוט את
אלג'זירה ואת ערוץ חיזבאללה, זה בסדר. המדינה צריכה להחליט. אין פה ענייןשל
פריסה. לא תהיה פה פריסה של עשרות מיליונים של התחייבות מכרזית. הדבר היחיד
שיקרה פה זה שיגידו לנו: חבר'ה, אנחנו לוקחים לכם את הערביות, מבטלים את
הרישיון, אין ערוץ. זה מה שיקרה פה. לערוץ 10 בהחלט מחלו על חובות.

לירן עצמור:

כבוד היושב-ראש, אנחנו מעריכים מאוד את העמדה הראשונית שאיתה התחלנו ואנחנו
מודים לך על העמדה הזאת, אבל באמת חשוב להגיד בסוף ערב כזה שכולם נשאו פה
דברים, שאנחנו היוצרים, אין לנו את הגב הכלכלי שעליו אתה מדבר, את ההגנה על
הרביעייה החלשה הזאת. כשאנחנו מדברים על הפקות שאנחנו עושים ב-200,300 אלף
שקל, זאת הפרנסה היחידה שיש לנו. כשמדובר פה על חובות של מיליונים שהולכים
אולי כתוצאה מאיזו שהיא פזיזות חקיקתית לגרום לכך שהרגולטור החדש לא יוכל
לאכוף את הגבייה שלהן, כשאת הרגולטור הקודם זה לא מעניין, הוא לא ירצה
לאכוף, וגם אין לו רלוונטיות לגבי הגופים האלה, אז חשוב להבין שאלה מיליוני
שקלים שנגזלו מהיוצרים, היחידים שנמצאים פה עכשיו ללא שכר חודשי, ללא
ביטחון פנסיוני, ללא עתיד. אתם חייבים להבין את זה. היחידים שהם עלה נידף
ברוח, בלי משכורת חודשית מובטחת, בלי פנסיה, בלי הבטחה רגולטורית לשום דבר,
הם היוצרים האלה. לציבור הישראלי, שלפני כך וכך שנים הובטחו לו ארבעה
ערוצים ייעודיים, הובטח לו איזה שהוא חלום של יצירה ערבית, של יצירה
ברוסית, דברים שיש להם חשיבות אדירה לתרבות הישראלית, לעושר של התרבות
הישראלית ולייצוג של הפריפריה הישראלית. הציבור הישראלי, שהלך ונתן את
משאבי הטבע האלה, את שמורות הטבע האלו לזכיינים האלה, ציפה וקיווה להגשמה
של החלום הזה. אם החלום הזה לא הוגשם, מגיע לציבור הישראלי לקבל את היצירות
האלו בחזרה.

היו"ר יואב קיש:

אתה שמעת ממני משהו על זה שאני עושה מחיקת חובות?

לירן עצמור:

התחלתי ופתחתי בתודות לך על כך שהתחייבת שהחובות האלו לא - -

היו"ר יואב קיש:

בחקיקה. אני לא יודע מה יעשו הרגולטורים.

לירן עצמור:

אני אומר, נדמה לי שבמנגנון שכרגע מדובר בו יהיה מצב שהדבר הזה ייפול בין
הכיסאות. אתה חייב להבין שמדובר בגורלם, בפרנסתם של אלפי יוצרים.

היו"ר יואב קיש:

אני רוצה לסיים את הנושא הזה. אני מקבל את הערתה של היועצת המשפטית על כך
שבנושא הזה נמשיך בכל מקרה ביום ראשון לדון.

אתי בנדלר:

זה גם נושא חשוב מידי בשביל לדון בו בשעה כזאת.

היו"ר יואב קיש:

הדיון ביום ראשון יתחיל, ואני מבקש מהיועצים המשפטיים שלנו לבנות את
המתכונת הבאה כי כן חשוב לי שעל זה נתחיל את הדיון, בכך שחובות והתחייבויות
העבר לא נמחקים. חובות והתחייבויות העבר יועברו לפיקוח הרשות השנייה מהרגע
שהרישיון עובר לרשות השנייה, וזה אומר שכל ההתנהלות של הגוף המפוקח בעניין
הזה תהיה מול הרשות השנייה. אם צריך להתייחס איך, מה, סבבה, נתייחס. זה
המסר. הסברתי בדיוק את ההתנהלות. זה מה שנדון עליו ביום ראשון.

זיו מאור:

בג"ץ ערוץ 7 חייב לבוא לידי ביטוי בטיפול של הוועדה בנושא של מחויבויות
עבר.

היו"ר יואב קיש:

אני לא מכיר, אבל בהחלט אני מכבד את בג"ץ.

זיו מאור:

זה דבר שחייבים לתת עליו את הדעת.

נתנאל סימנטוב:

האמירה של היושב-ראש כאמירה מוחלטת שלא תהיה מחיקת חובות זה גזר דין מוות
לחלק מהערוצים הייעודיים לפחות, מה גם שלא בטוח שלרשות השנייה יש סמכות
למחוק חובות.

היו"ר יואב קיש:

אני רוצה לדייק את מה שאני אומר. אני לא רוצה בחוק - -

נתנאל סימנטוב:

אבל הדרך היחידה היא בחוק.

היו"ר יואב קיש:

אני לא חושב שאתה צודק.

אבי שמידט:

לאור הדיון שהיה כאן, ודווקא בגלל שאנחנו באיזה שהוא פיק של הדיון בנושא
הזה של המחויבויות, אולי יש מקום, ולאור גם מה ששמענו מהלא TV ושמענו
מהרגולטור - -

היו"ר יואב קיש:

לא רק מהלא, גם מערוץ 20.

אבי שמידט:

גם ערוץ 20, שאנחנו כמובן יודעים את הבעיה. יכול להיות שניתן להבין שיש כאן
שני וקטורים משמעותיים מאוד. מצד אחד יש פה מחויבויות שאי אפשר להתכחש להן,
ומצד שני יש כאן סכנה אמיתית של קריסה של ערוצים שיצטרכו לשלם בגין
המחויבויות האלו. יכול להיות שיש מקום לחשיבה יצירתית על ידנו, על ידנו
כמשרד. אני חושב שהשר יצטרך לפנות לאנשי המשרד וגם לרגולטור שנמצא תחת
פיקוחו ובעצם לחשוב חשיבה יצירתית איך מייצרים מנוף, ואני אומר את זה פה
ליוצרים. היוצרים לא מעונינים בקריסת הגופים האלה. צריך לייצר מזה איזה
שהוא סוג של מינוף. אפשר לקחת את הכסף הזה, להפוך אותו - -

היו"ר יואב קיש:

אני רוצה להתייחס למה שאמר נתנאל. אני רוצה להגיד בצורה הכי ברורה, זה לא
שבחוק אני אמחק. זה לא עובד ככה. יש פה הגדרה ברורה. אם יגיעו, ובזה אני כן
מסכים, משרד התקשורת, משרד המשפטים, משרד האוצר והרגולטורים לאיזו שהיא
הסכמה ולמתווה שמקובל על כולם, אז טוב לי, אין לי בעיה. אני לא הולך עכשיו
למהלך של מחיקת חובות בחוק רק כי אני רוצה ככה לעשות. זה לא יהיה.
ההתחייבות יעברו לרגולטור שבסמכותו יהיה לטפל בהן. אני לא נכנס לשיקולים
שלו. יש להם את ההנחיות שלהם. הם יטפלו בזה. זה לגבי נושא המחויבויות
וחובות העבר.

אני רוצה עוד נושא אחד, וזה נושא הערבויות. אני רוצה לדבר על הערבויות, זה
נושא חשוב שמטריד הרבה אנשים. אחרי הנושא הזה נעשה את ההפסקה, נמשיך ביום
ראשון. אני חוזר על מה שאמרתי. אין בכוונתי שאף אחד מהערוצים האלה יוסיף
שקל אחד ערבות. מה שקיים היום במועצת הכבלים והלווין, סדר גודל של שלושה
מיליון שקלים, אני מוכן שזה יהיה הסכום שיישאר לכולם. אם מישהו נתן קצת
יותר, אז ישתחרר לו, גם בסדר. שלושה מיליון שקלים זה המספר שיעבור. איך זה
עובר, גם את זה צריך להסדיר, כי יש פה עניין של כסף שעומד כנגד הערבות
הזאת. אני רוצה שאותם שלושה מיליון יועברו מהכבלים והלווין לרשות השנייה.
עכשיו השאלה הטכנית של איך עושים את הדבר הזה. אני לא רוצה סיטואציה שהם
יצטרכו להביא עוד שלושה מיליון שקלים מהבית לרשות השנייה ולחכות לקבל את
השלושה מיליון מהכבלים ומהלוויין.

דב אברמוביץ:

יש כרגע ערבות בנקאית לפקודת משרד התקשורת או החשב הכללי.

היו"ר יואב קיש:

לפקודת מי?

דב אברמוביץ:

לפקודת מדינת ישראל, משרד התקשורת.

היו"ר יואב קיש:

לכולם זה ככה?

דב אברמוביץ:

היינו רוצים, אם אפשר, לא להמיר את הערבות הזאת.

היו"ר יואב קיש:

זה מה שאמרתי. אני שואל רגע את מועצת הכבלים והלוויין. אתה זוכר לפקודת מי
הערבות?

יונתן ביסקי:

לדעתי החשב הכללי. אני מבקש לא לתפוס אותי במילה.

היו"ר יואב קיש:

חשב כללי?

דב אברמוביץ:

בוודאות.

היו"ר יואב קיש:

הרשות השנייה, לכם יש אפשרות לקבל חשב כללי?

ניר שויקי:

לא. אנחנו צריכים שזה יהיה לפקודת הרשות השנייה. אין שום בעיה טכנית לבצע
חילופין של ערבויות, הייתי עושה את זה לא פעם, אלא אם כן יש להם בעיות עם
הבנקים. אפשר להביא שליח, לקבל את הערבות ולהחליף.

היו"ר יואב קיש:

יש אפשרות?

קריאה:

צריך לבדוק את זה.

היו"ר יואב קיש:

גם את זה אני מבקש שתבדקו עם הבנקים שלכם עד יום ראשון. אני אומר עוד פעם,
המטרה שלי שהערבות הקיימת בכבלים ולוויין תהיה זו שתופסק, כאשר כנגדה תוקם
ערבות חדשה לרשות השנייה.

שירה גרינברג:

רק רציתי להעיר את תשומת הלב, כשאנחנו מדברים על ערוץ שכבר לא יהיה ערוץ
מזערי, שהוא יעבור את ה-80 מיליון ויהיו לו חובות תוכן לפי החובות של הפקות
המקור וכו', כמובן שגובה - -

היו"ר יואב קיש:

הערבות תשתנה.

שירה גרינברג:

כן. כמובן שזה צריך להיות בהלימה לחובות.

היו"ר יואב קיש:

מסכים. הערה נכונה. אני רוצה רק לחזור שנייה למקום שהיינו בחוק, ובזה
נסיים. היינו בסעיף 33ב. אני רוצה להגיד שיש את הנושא של חוק הריכוזיות,
שאמרנו שאנחנו רוצים לנסות לפתור אותו.

אלידור בליטנר:

אבל באמת נכון - -

היו"ר יואב קיש:

האם אפשר, וזה הכיוון שאני רוצה ללכת אליו, לכתוב סעיף שאומר: על אף האמור
בחוק הריכוזיות סעיף זה לא יחול על ערוץ זעיר?

אלידור בליטנר:

אני מזכירה שהממונה על ההגבלים שהייתה כאן יצאה מנקודת הנחה ואמרה בפירוש
שאין החרגת חוק הריכוזיות, לכן לכל הפחות כדי לדון בנושא הזה ראוי שיהיה
כאן נציג של ועדת הריכוזיות.

היו"ר יואב קיש:

אנחנו מדברים על משהו ספציפי, אנחנו מדברים על ההחזקה הצולבת של קשת ו-24.
שם אני לא רוצה שזה ייפול בגלל חוק הריכוזיות. האם אני יכול לכתוב בהוראות
המעבר - שם נתנו את הנושא של ההחזקה הצולבת – שבנושא ערוץ זעיר ייעודי
הוראות נושא חוק הריכוזיות לא יחולו, או משהו כזה?

אתי בנדלר:

אני לא יודעת, בוודאי לא בלי לשמוע את עמדת הממונה.

אלידור בליטנר:

בכל אחד מההקשרים, אני חושבת, נכון להמתין לנציג של ועדת הריכוזיות.

זיו מאור:

בכל מקרה, מאחר שהמונח "בעל רישיון ערוץ ייעודי" מופיע בחוק הריכוזיות והוא
מבוטל בחוק הזה, אז יהיה תיקון עקיף בחוק הריכוזיות.

אלידור בליטנר:

נכון, אבל מה שאתה אומר עכשיו הוא תיקון טכני, הוא לא תיקון מהותי.

אתי בנדלר:

אני שמחה. אני עוד לא יכולה לבטל את זה, משום שיכול להיות שמי מבעלי
הרישיונות יעדיף להישאר עם הרישיון הייעודי שלו.

היו"ר יואב קיש:

ערוץ 24 וקשת ייכנסו לוודאות רגולטורית, אני אומר לכם, דרך החקיקה הזאת
למשך תקופת המעבר כל עוד הם מתחייבים על שמירת הרישיון שלהם בנושא התוכן,
שזה לא לשדר חדשות ולא זה. אם צריך לעשות תיקון עקיף לחוק הריכוזיות בעניין
הזה, אנחנו נעשה את זה, כי אין בכוונתי למנוע מהם להמשיך לשדר, נקודה. אני
מבקש למצוא פתרון ליום ראשון, להגיד לנו: זה מה שצריך לעשות, ואנחנו נעשה.
תודה רבה, אני נועל את הישיבה.

הישיבה ננעלה בשעה 00:05.
